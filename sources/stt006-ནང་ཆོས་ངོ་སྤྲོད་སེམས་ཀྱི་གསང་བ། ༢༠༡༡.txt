༄༅། །སྤྱི་ནོར་ྋགོང་ས་ྋསྐྱབས་མགོན་ཆེན་པོ་མཆོག་ནས་ཕྱི་
ལོ་ ༢༠༡༡ ཟླ་ ༦ ཚེས་ ༤ དང་ ༥ ཉིན་དེང་དུས་
བོད་རིགས་ན་གཞོན་རྣམས་ལ་
ནང་ཆོས་ངོ་སྤྲོད་སྩལ་བ་
བཞུགས་སོ།།

དེབ་ཕྲེང་ལྔ་པ། ནང་ཆོས་ངོ་སྤྲོད་སེམས་ཀྱི་གསང་བ།

ཡིག་ཐོག་ཕབ་བཤུ་བ། རྣམ་གྲྭ་ཐུབ་བསྟན་ཡར་འཕེལ།
སྐུ་བཅར་རྣམ་པར་རྒྱལ་བ་ཕན་བདེ་ལེགས་བཤད་གླིང་གྲྭ་ཚང་གི་ཤེས་ཡོན་ལྷན་ཚོགས་ནས་
པར་སྐྲུན་དང་འགྲེམས་སྤེལ་ཞུས།

༄༅། །ནང་ཆོས་ངོ་སྤྲོད་སེམས་ཀྱི་གསང་བ།
སྐུ་བཅར་རྣམ་པར་རྒྱལ་བ་ཕན་བདེ་ལེགས་བཤད་གླིང་གྲྭ་ཚང་གི་ཤེས་ཡོན་ལྷན་ཚོགས་ནས་དཔར་བསྐྲུན་དང་འགྲེམས་
སྤེལ་ཞུས་པ་དགེ་ལེགས་སུ་གྱུར་ཅིག།

རྣམ་གྲྭ་ཤེས་ཡོན་ལྷན་ཚོགས་ནས་ཕྱི་ལོ་ ༢༠༡༢ ལོར་པར་ཐེངས་དང་པོར་དེབ་གྲངས་ ༢༠༠༠ དང༌།

ཕྱི་ལོ་ ༢༠༡༢ ལོར་པར་ཐེངས་གཉིས་པར་ཐེ་ཝན་ནང་པའི་ཤེས་ཡོན་ལྷན་ཚོགས་ནས་དེབ་གྲངས་ ༧༠༠༠ དཔར།

སྐུ་མཆོག་མཚན་དཔེ་གངས་ཅན་ལྗོངས་སུ་བཞད། །

གསུང་སྙན་ཚངས་དབྱངས་འཛམ་གླིང་ཡོངས་ལ་ཁྱབ། །
ཐུགས་བརྩེས་དགྲ་ཡང་བུ་སྡུག་བཞིན་དུ་བསྐྱངས། །
སྐྱབས་མགོན་ཟླ་མེད་བསྟན་འཛིན་རྒྱ་མཚོ་རྒྱལ། །

སེར་བྱེས་རིག་མཛོད་དེབ་སྤྱིའི་ཨང་།

SJRB-0135
རྣམ་རྒྱལ་གྲྭ་ཚང་ཤེས་ཡོན་ལྷན་ཚོགས་ཀྱི་པར་གཞི་རང་སོར་བཞག་ཡོད།
སེར་བྱེས་རིག་མཛོད་རྩོམ་སྒྲིག་ཁང་གིས་འཕྲུལ་དེབ་ཏུ་བཟོས།
སེར་བྱེས་རིག་མཛོད་ཆེན་མོས་འགྲེམས་སྤེལ་བྱས།
༢༠༡༥ ཟླ་ ༥ པར་རྩོམ་སྒྲིག་བྱས།
༢༠༢༠ ཟླ་ ༧ པར་བསྐྱར་སྒྲིག་བྱས།

སེར་བྱེས་རིག་མཛོད་དྲ་བྱང་།

www.serajeyrigzodchenmo.org

ཡིག་འབྲེལ་དྲ་བྱང་།

serajeyrigzodchenmo@gmail.com

དཀར་ཆག

ཐོག་མའི་གསལ་བཤད།..........................................................................................
ཉིན་དང་པོའི་བཀའ་ཆོས།..................................................................................................

1

1
རིགས་ལམ་སློབ་ཁྲིད་ཀྱི་དགོས་དམིགས།. .............................................................. 1
ཐོས་བསམ་སྒོམ་གསུམ་གྱི་ཤེས་རབ།...................................................................... 4
ལེགས་ཉེས་འབྱེད་པའི་རྣམ་དཔྱོད་ཀྱི་ཁྱད་པར།. ................................................... 8
ཕྱི་དངོས་པོ་ཁོ་ནས་བདེ་སྐྱིད་སྐྲུན་མི་ཐུབ་ཚུལ།..................................................... 9
ལུས་སེམས་གཉིས་ཀྱི་བདེ་སྡུག་གི་ཁྱད་པར།........................................................ 13
ཚན་རིག་དང་ནང་ཆོས་ལ་དོན་གཉེར་དགོས་ཚུལ།............................................. 15
ཆོས་དང་མ་འབྲེལ་བའི་བཟང་སྤྱོད་གོང་འཕེལ།.................................................. 17
བདག་གི་གོ་དོན་དང་དེའི་འདོད་ཚུལ།................................................................ 19
ངའམ་བདག་ལ་ཐོག་མ་ཡོད་དམ་མེད།.............................................................. 23
ངའམ་བདག་ལ་མཐའ་མ་ཡོད་དམ་མེད།............................................................29
ཆོས་རྒྱུད་ཚང་མའི་དམིགས་ཡུལ་གཅིག་ཚུལ།..................................................... 32
གདུལ་བྱའི་ཁམས་མོས་དང་མཐུན་པའི་ལྟ་གྲུབ།................................................. 33
གཟུར་གནས་རྣམ་དཔྱོད་ལྡན་པའི་བོད་ཀྱི་ཆོས་རྒྱལ།.......................................... 36
བོད་སིལ་བུར་ཐོར་ཏེ་འཐུས་ཤོར་ཕྱིན་ཚུལ།........................................................ 39
ནང་ཆོས་མ་སྦྱངས་པས་འཐུས་ཤོར་དུ་ཕྱིན་ཚུལ།. ............................................... 43
ནང་ཆོས་ལ་སློབ་སྦྱོང་བྱེད་དགོས་པ།................................................................... 48
གང་འདྲ་ཞིག་ལ་ཆོས་བྱས་པ་ཟེར་རམ།............................................................... 51

དཀར་ཆག

སྣོད་བཅུད་དང་གཞི་ཡི་རྣམ་གཞག.....................................................................

55
སྐྱབས་གསུམ་གྱི་ངོ་བོ་དང་དེ་དག་གི་གོ་རིམ།. .................................................... 59
བཀའ་ཆོས་དངོས་གཞིའི་གཞུང་མཚན།............................................................... 66
འཇིག་རྟེན་ལས་འདས་པར་བསྟོད་པའི་བཀའ་ཁྲིད།............................................ 67
ཉིན་དང་པོའི་བཀའ་འདྲི་དང་དེའི་བཀའ་ལན།..............................................................

83
གཙུག་ལག་ཁང་རྫིག་པོ་རྒྱག་པ་ནང་ཆོས་དང་མཐུན་མིན།. ............................... 83
ནང་ཆོས་ཀྱིས་ཉིན་རེའི་འཚོ་བའི་ནང་ཕན་ཐོགས་ཅི།......................................... 83
ལེ་ལོ་མེད་པར་བཟོ་བའིཐབས་ལམ་གང་ཡོད་དམ།............................................. 84
སེམས་ཀྱི་ཞི་བདེ་དང་མྱང་འདས་ཀྱི་ཞི་བ་ལ་ཁྱད་པར་གང་།. .............................85
བྱང་སེམས་སྐྱེ་ཐབས་དང་།ལག་ལེན་ཇི་ལྟར་བསྟར་དགོས་སམ།..........................86
ྋགོང་ས་མཆོག་བོད་ལ་ནམ་ཞིག་ཕེབས་ཐུབ་བམ།.............................................88
དམར་མཆོད་ཕུལ་བ་འཚེ་མེད་ཀྱི་སྤྱོད་དང་འགལ་མིན།......................................90
མཎྜལ་འབུལ་སྐབས་ཀྱི་ཕྱག་རྒྱས་གང་ཞིག་མཚོན་གྱི་ཡོད་དམ།...........................92
སྟོང་ཉིད་ཀྱི་འབྲས་བུ་སྟོང་ཉིད་ཡིན་མི་ཆོག་གམ།. ............................................. 93
འཛམ་གླིང་འཇིག་སྐབས་བདག་ཅེས་པ་གང་དུ་གནས་སམ།................................96
སེམས་ལ་བདེ་བ་ཡོད་ན་ངེས་པར་ཆོས་སྦྱང་དགོས་སམ།..................................100

ཉིན་གཉིས་པའི་བཀའ་ཆོས།. ..........................................................................། ཆོས་གང་ཞིག་ཡིན་ན། ཆོས་གང་ཞིག་ཡིན་ན...............

105
རྟེན་འབྲེལ་གྱི་རྣམ་གཞག་སྐོར།.......................................................................... 105
སྟོང་ཉིད་ཀྱི་ལྟ་བ་ཐོག་མཐའ་བར་གསུམ་དུ་གལ་ཆེ་ཚུལ།.................................. 113
སྟོང་ཉིད་རྣམ་གཞག་རྩལ་འདོན་གྱིས་བཀའ་གནང་ཚུལ།.................................. 121
འཇིག་རྟེན་ལས་འདས་པར་བསྟོད་པའི་འཕྲོས།..................................................129
རྟེན་འབྲེལ་བསྟོད་པའི་བཀའ་ཁྲིད།.................................................................... 145
རྟེན་འབྱུང་གསུངས་པ་བསྟོད་པའི་སྒོ་ངོ་མཚར་ཅན་དུ་བསྒྲུབས་པ།. .................145
ii

དཀར་ཆག

སྟོན་པ་ཉག་ཅིག་གྲོལ་བ་དོན་གཉེར་ལ་མི་བསླུ་བར་བསྒྲུབས་པ། ......................

162
བསྟན་པ་ཁོ་ན་ཐར་འདོད་ཀྱི་འཇུག་ངོགས་སུ་བསྟན་པ།. ..................................164
བསྟན་པ་རིན་པོ་ཆེ་རིང་དུ་གནས་པའི་བསྔོ་སྨོན་མཛད་ཚུལ།...........................169
ས་དགེ་བཀའ་རྙིང་གི་དགོངས་པ་གཅིག་ཏུ་བབ་ཚུལ།.......................................176
ཉིན་གཉིས་པའི་བཀའ་འདྲི་དང་དེའི་བཀའ་ལན།..........................................................

182
སྐྱེ་བ་འདིས་སྐྱེ་བ་ཕྱི་མར་འགྱུར་བ་གཏོང་ཐུབ་བམ།..........................................185
གཞིས་བཞུགས་བོད་མིར་ལམ་སྟོན་གྱི་བཀའ་སློབ།.............................................190
ང་ཞེས་པ་རྣམ་ཤེས་ལ་བཞག་ན་སྐྱོན་གང་ཡོད་དམ།......................................... 191
མཐོ་སློབ་ཀྱི་སྐབས་སུ་བྱང་སེམས་ཉམས་ལེན་བྱེད་ལུགས།.................................198
གནའ་དེང་གི་ཤེས་བྱ་ཞེས་པ་གང་དག་ལ་གོ་དགོས་སམ།. ............................... 200
དུས་གསུམ་ཞེས་པ་གཞི་གང་ལ་བརྟེན་ནས་འཇོག་གམ།................................... 202
བོད་མིས་ད་ལྟ་ནས་དཀའ་ངལ་ལ་གདོང་ལེན་ཇི་ལྟར་བྱེད་དགོས་སམ།........... 203
དགེ་ལུགས་ནང་སངས་རྒྱས་པའི་མཚན་གཞི་འཇོག་རྒྱུ་ཡོད་དམ།..................... 206
ཤེས་པ་ལ་འགྱུར་བ་འགྲོ་བ་ཇི་ལྟར་ཤེས་སམ།. .................................................. 207

iii

ཐོག་མའི་གསལ་བཤད།

གཞི་ཡི་གནས་ལུགས་བདེན་གཉིས་ཇི་བཞིན་མཁྱེན། །
སྟོང་ཉིད་སྙིང་རྗེས་ཐུགས་ཀྱི་བུམ་བཟང་གཏམས། །

ཐབས་མཁས་ཐུགས་རྗེས་འགྲོ་ཀུན་གཏན་བདེའི་སར། །

འགོད་མཁས་བསྟན་འཛིན་རྒྱ་མཚོར་གུས་ཕྱག་འཚལ། །

ཞེས་བསྟོད་ཕྱག་སྔོན་དུ་བཏང་སྟེ། དེ་ཡང་དུས་རབས་ཉེར་གཅིག་པའི་སྟོན་པ་ཆེན་པོ༑ རང་

ཅག་གངས་ཅན་པ་རྣམས་ཀྱི་མགོན་དཔུང་དམ་པ། ལྷ་དང་བཅས་པའི་འགྲོ་བའི་འདྲེན་མཆོག
ྋགོང་ས་ྋསྐྱབས་མགོན་ྋརྒྱལ་དབང་ཐམས་ཅད་མཁྱེན་ཅིང་གཟིགས་པ་ཆེན་པོ་མཆོག་གིས་
ཕྱི་ལོ་ ༢༠༠༧ ནས་བཟུང་ལོ་ལྟར་བཞུགས་སྒར་རྡ་སྟེང་བོད་ཕྲུག་ཁྱིམ་སྡེར་རྒྱ་གར་འཕགས་ཡུལ་
གཙོ་གྱུར་གྱི་མཐོ་སློབ་ཁག་ཏུ་སློབ་གཉེར་གནང་བཞིན་པའི་རང་རིགས་ན་གཞོན་རྣམས་དང་།

བཞུགས་སྒར་ཉེ་འདབས་ཀྱི་མཐོ་སློབ་དང་། ཆོས་རིག་གི་ལྟེ་གནས་ཁག་གི་སློབ་གཉེར་བ་སོགས་

ཕྱི་ནང་དད་ལྡན་དོན་གཉེར་ཅན་གྱི་ཆོས་ཞུ་བ་སྟོང་ཕྲག་མང་པོར་བོད་ཀྱི་ནང་ཆོས་ངོ་སྤྲོད་རིམ་
སྩལ་མཛད་ཡོད།

མགོན་པོ་གང་ཉིད་ནས་ནང་ཆོས་ཀྱི་ཚན་རིག་དང་། ནང་ཆོས་ཀྱི་ལྟ་གྲུབ། ནང་ཆོས་ཀྱི་

ཉམས་ལེན་བཅས་ནང་ཆོས་ལ་སྡེ་ཚན་གསུམ་དུ་ཕྱེ་སྲོལ་གསར་གཏོད་མཛད་པ་ལྟར། ཕྱི་ལོ་
༢༠༠༧ ལོར་ནང་ཆོས་ཀྱི་ཚན་རིག་ལས་བརྩམས་པའི་བཀའ་ཆོས་གོ་བདེ་ཟབ་གསལ་ཡིད་ལ་
སྨིན་པ་སྩལ་བ་བོད་ཀྱི་ནང་ཆོས་ངོ་སྤྲོད་སྙིང་བསྡུས་ཞེས་པ་རྣམ་གྲྭ་ཤེས་ཡོན་ལྷན་ཚོགས་ནས་
1

ཐོག་མའི་གསལ་བཤད།

ཕྱོགས་བསྒྲིགས་པར་སྐྲུན་ཞུས་པ་དང་། ཕྱི་ལོ་ ༢༠༠༨ ལོར་ནང་ཆོས་ཀྱི་ལྟ་གྲུབ་སྐོར་དྲི་བ་གསུམ་

ལས་བརྩམས་པའི་ལྟ་གྲུབ་ཀྱི་རྣམ་གཞག་དང་། འཕྲལ་ཡུན་ཀུན་ཏུ་དགེ་བའི་བླང་དོར་ལམ་སྟོན་གྱི་

བཀའ་སློབ་ཡིད་གདུང་སེལ་བའི་བདུད་རྩི་ལྟ་བུ་སྩལ་བ་བོད་ཀྱི་ནང་ཆོས་ངོ་སྤྲོད་སྙིང་ནོར་ཞེས་པ་
ཕྱོགས་བསྒྲིགས་པར་འགྲེམས་ཞུས་ཡོད།

དེ་བཞིན་ཕྱི་ལོ་ ༢༠༠༩ ལོར་རྒྱལ་སྲས་ལག་ལེན་གྱི་ཐོག་ནས་ནང་ཆོས་ཀྱི་ཉམས་ལེན་

བྱེད་ལུགས་ཞིབ་གསལ་རྨོངས་མུན་སེལ་བའི་སྒྲོན་མེ་ལྟ་བུའི་བཀའ་ཆོས་སྩལ་བ་བོད་ཀྱི་ནང་

ཆོས་ངོ་སྤྲོད་སྙིང་ཏིག་ཅེས་པ་ཕྱོགས་བསྒྲིགས་པར་སྐྲུན་ཞུས་པ་དང་། ཕྱི་ལོ་ ༢༠༡༠ ལོར་ནང་
ཆོས་ཀྱི་ཚན་རིག་དང་། ནང་ཆོས་ཀྱི་ལྟ་གྲུབ། ནང་ཆོས་ཀྱི་ཉམས་ལེན་བཅས་སྡེ་ཚན་གསུམ་གྱི་

ཐོག་བཀའ་སློབ་སྩལ་ཟིན་གྱི་ཁ་སྐོང་གི་ཚུལ་དུ་གཞུང་ཚན་དམིགས་བསལ་མེད་པར་ནང་ཆོས་

ཀྱི་ཚན་རིག་དང་། ནང་ཆོས་ཀྱི་ལྟ་གྲུབ། ནང་ཆོས་ཀྱི་ཉམས་ལེན་བཅས་ཀྱི་ཐོག་ཤེས་རིག་སྒོ་
བརྒྱ་འབྱེད་པའི་ལྡེ་མིག་ལྟ་བུའི་བཀའ་སློབ་སྩལ་བ་བོད་ཀྱི་ནང་ཆོས་ངོ་སྤྲོད་སྙིང་བཅུད་ཅེས་པ་
ཕྱོགས་བསྒྲིགས་པར་སྐྲུན་ཞུས་ཟིན་ལགས།

འདི་ལོ་ཕྱི་ལོ་ ༢༠༡༡ ལོར་མགོན་པོ་གང་ཉིད་ནས་ནང་ཆོས་ཀྱི་ཚན་རིག་སྐོར་དང་། ལྷག་

པར་ནང་ཆོས་ཀྱི་ལྟ་གྲུབ་སྐོར་ལ་མགོན་པོ་ཀླུ་སྒྲུབ་ཀྱི་གསུང་འཇིག་རྟེན་ལས་འདས་པར་བསྟོད་པ་

དང་། རྗེ་བདག་ཉིད་ཆེན་པོའི་གསུང་རྟེན་འབྲེལ་བསྟོད་པ་གཉིས་ཀྱི་ཐོག་ནས་བཀའ་ཆོས་སྩལ་
ཞིང་། དེ་དག་ལས་སྤྲོས་ཏེ་ནང་ཆོས་ཀྱི་ཉམས་ལེན་སྐོར་བཅས་འདི་ལོར་བརྗོད་བྱ་ནང་ཆོས་ཀྱི་
ཚན་རིག་དང་། ནང་ཆོས་ཀྱི་ལྟ་གྲུབ། ནང་ཆོས་ཀྱི་ཉམས་ལེན་བཅས་སྡེ་ཚན་གསུམ་གའི་ཐོག་ཏུ་
བཀའ་སློབ་སྩལ་ཡོད།

ལྷག་པར་ལོ་ལྟར་བཀའ་ཆོས་སྐབས་བོད་མི་རིགས་འདི་ཉིད་སྤོབས་པ་སྐྱེ་འོས་པའི་མི་

རིགས་ཤིག་ཡིན་ཚུལ་དང་། མ་འོངས་པའི་སོན་རྩ་རྣམས་ནས་བོད་ཀྱི་སྐད་ཡིག་ལ་སློབ་སྦྱོང་

བྱེད་གལ་ཆེ་ལ། དེ་བཞིན་རིགས་ལམ་དང་གྲུབ་མཐའ་ལའང་སློབ་སྦྱོང་ངེས་པར་གནང་དགོས་པ།

ཡང་སྒོས་དུས་རབས་ཉེར་གཅིག་པའི་ནང་པ་ཞིག་དང་། མཁས་བཙུན་བཟང་གསུམ་འཛོམས་
2

ཐོག་མའི་གསལ་བཤད།

པའི་བོད་པ་གཤའ་མ་ཞིག་བྱེད་དགོས་པ་སོགས་ཀྱི་ལམ་སྟོན་གྱི་བཀའ་སློབ་གལ་ཆེ་ནན་ཕེབས་
ལྟར་རྗེས་རབས་ན་གཞོན་རྣམས་ནས་རིན་བྲལ་གྱི་བཀའ་སློབ་ལམ་སྟོན་སྙིང་དབུས་སུ་བཅངས་

ནས་བོད་ཀྱི་ཐུན་མོང་མ་ཡིན་པའི་ཆོས་རིག་འཛིན་སྐྱོང་སྤེལ་གསུམ་དང་། ཐོས་བསམ་སྒོམ་
གསུམ། འཆད་རྩོད་རྩོམ་གསུམ་གྱི་སྒོ་ནས་ྋརྒྱལ་བ་དགྱེས་པའི་མཆོད་སྤྲིན་དུ་གྱུར་པ་ཞིག་
ཅིས་ཀྱང་འབད་པར་འཚལ་ཞེས་ཞུ་རྒྱུ་ཡིན།

གཞན་ཡང་མགོན་པོ་གང་ཉིད་ནས་ཕྱི་དངོས་པོ་ཁོ་ནས་བདེ་སྐྱིད་བསྐྲུན་མི་ཐུབ་པས་ནང་

སེམས་ཀྱི་ཞི་བདེ་བསྐྲུན་ཐབས་ལ་བརྩོན་དགོས་པ་དང་། དེ་ཡང་ཆོས་དང་མ་འབྲེལ་བའི་མིའི་
བཟང་སྤྱོད་ཀྱི་རིན་ཐང་གོང་འཕེལ་དུ་གཏོང་དགོས་པ་མ་ཟད། ཆོས་ལུགས་རྣམས་ཀྱང་གདུལ་
བྱའི་ཁམས་དང་མོས་པ། དད་པ་དང་གུས་པ། དབང་པོ་རྣོ་རྟུལ་སོགས་ཀྱི་དབང་ལས་འགྲོ་བ་
རྣམས་ལ་ཕན་ཐོགས་རླབས་ཆེན་བྱུང་བ་དང་། ད་ལྟའང་ཕན་འདོགས་བཞིན་པ། མ་འོངས་པར་

ཡང་ཕན་པར་འགྱུར་བ་དང་། ལྷག་པར་ཆོས་ལུགས་རྣམས་ཀྱི་བསྒྲུབ་བྱ་དང་དམིགས་ཡུལ་
གཅིག་མཚུངས་ཡིན་སྟབས་ཕན་ཚུན་མཐུན་ལམ་དགོས་པ་སོགས་མི་ཚེའི་ནང་རིན་ཐང་བྲལ་

ཞིང་། བདུད་རྩི་ལྟ་བུའི་ལམ་སྟོན་གྱི་བཀའ་སློབ་ཇི་སྙེད་ཅིག་སྩལ་བ་རྣམས་ཐོག་ཕབ་བཤུ་དང་
བཅས་ཕྱོགས་བསྒྲིགས་ཀྱིས་ནང་ཆོས་ངོ་སྤྲོད་སེམས་ཀྱི་གསང་བ་ཞེས་གསོལ་ཏེ་ཡིག་པར་
འགྲེམས་ཞུས་པ་ཡིན།

ཕབ་བཤུ་ཞུས་ཚུལ་ནི། དང་པོ། ཐོག་མར་ཟབ་གསལ་གོ་བདེའི་གསུང་དངོས་ཀྱི་འོད་སྡེར་

གཞིར་བཟུང་ཡིག་ཐོག་ཏུ་ཕབ་པ་དང་། གཉིས་པ། ཡིག་ཐོག་ཏུ་ཕབ་ཟིན་པ་དེ་ཉིད་གསུང་དངོས་
དང་ཞིབ་བསྡུར་གྱིས་ཆད་ལྷག་ནོར་འཁྲུལ་ཡོད་མེད་དག་བཅོས་ཞུས། གསུམ་པ༑ གསུང་དངོས་

ཡིག་ཐོག་ཏུ་ཕབ་བཤུ་ཞུས་པ་དེ་ཉིད་ཅུང་ཟད་ཡིག་སྐད་ལྟར་བཅོས། བཞི་པ༑ སྡེབ་སྦྱོར་གྱིས་
ཚིག་དོན་གོང་འོག་བསྣོལ་བསྡེབས་དང་སྣོན་འཕྲི་དགོས་རིགས་ཡིག་སྐད་ལྟར་བསྒྲིགས། ལྔ་པ།

བསྐྱར་དུ་མ་ཕྱི་ཇི་བཞིན་རྗོད་བྱེད་གསལ་ལ་གོ་བདེ་ཡོང་ཐབས་གཙོ་བཟུང་གིས་ཞུ་དག་འདྲོངས་
ངེས་སོགས་ལ་འབད་ཐབས་ཞུས། དྲུག་པ། དེ་ལྟར་གྱི་རྒྱུད་རིམ་ལེགས་གྲུབ་ཟིན་མཚམས་བཀའ་
3

ཐོག་མའི་གསལ་བཤད།

ཁྲིད་ཀྱི་ནང་དོན་ལ་གཞིགས་ཏེ་དཀར་ཆག་དང་ས་བཅད་གསར་བསྒྲིགས་ཞུས་པ་བཅས་ཀྱི་རྒྱུད་
རིམ་འདི་ལྟར་ལགས།

གཞན་ཡང་དམིགས་བསལ་གྱི་གསུང་ཆོས་འདི་ཉིད་སྩལ་བའི་སྐབས་སློབ་གཉེར་བ་རྣམས་

ལ་དྲི་བ་དྲིས་ལན་གྱི་སྐལ་བཟང་གོ་སྐབས་ཀྱང་གསོལ་སྩལ་བཀའ་དྲིན་ཆེ་ཞིང་། ལྷག་པར་དབྱིན་
སྐད་དང་། རྒྱ་སྐད་སོགས་སྐད་རིགས་གཞན་དང་གཞན་གྱི་ཐོག་ནས་གསུང་བསྒྱུར་གནང་བ་མ་

ཟད། བཞུགས་སྒར་རྡ་སའི་ཉེ་འདབས་ཡོངས་ལ་རླུང་འཕྲིན་ཐོག་ཐད་གཏོང་གནང་བ་དང་། ལྷག་

པར་སྐབས་དེར་འཛམ་གླིང་ཡོངས་ལ་དྲ་རྒྱའི་ཐོག་ཐད་གཏོང་གི་མཐུན་རྐྱེན་བསྐྲུན་པས་འཛམ་

གླིང་ཤར་ནུབ་ཀུན་ནས་ྋགོང་ས་ྋསྐྱབས་མགོན་ཆེན་པོའི་མཇལ་ཞལ་གསུང་བཟང་ལ་རེ་བའི་

དམ་ཆོས་བདུད་རྩི་དོན་གཉེར་གྱི་མི་མང་ཁྲི་འབུམ་མང་པོས་ྋགོང་ས་མཆོག་གི་ཞལ་བཟང་
མཇལ་ཞིང་། གསུང་བཟང་ལ་ལོངས་སུ་སྤྱོད་ཐུབ་པ་བྱུང་སྟེ་མིག་དང་རྣ་བའི་བདུད་རྩི་དམ་པར་
གྱུར་ཡོད།

གུས་པས་ད་བར་ལས་སློབ་གཉིས་ཀྱི་ཞར་ཞོར་དུ་རྩོམ་འབྲི་བགྱིས་པའི་དེབ་ཕྲེང་ལྔ་དང་།

ལྷག་པར་ྋགོང་ས་ྋསྐྱབས་མགོན་ཆེན་པོའི་བཀའ་སློབ་ཕྱོགས་བསྒྲིགས་ཞུས་པའི་པོད་ཕྲེང་

བཅུ་དྲུག་བཅས་འདི་ག་སྐུ་བཅར་རྣམ་རྒྱལ་གྲྭ་ཚང་གི་ཤེས་ཡོན་ལྷན་ཚོགས་ནས་འགྲོ་གྲོན་ནར་

གཏོང་ཐོག་དཔར་འགྲེམས་གནང་བ་བཅས་ཀྱི་ཉེར་ལེན་ལས་ྋགོང་ས་ྋསྐྱབས་མགོན་ཆེན་པོ་
མཆོག་གི་གསུང་བཟང་བདུད་རྩི་ལྟ་བུ་འདི་ཉིད་ཀྱང་བདག་བདེ་ལེགས་སུ་འདོད་ཅིང་། དམ་ཆོས་

ཀྱི་བདུད་རྩི་དོན་དུ་གཉེར་བའི་རྒྱ་ཆེའི་ཀློག་པ་པོ་རྣམས་ཀྱི་སྤྱན་ལམ་དུ་བསྟར་ཐུབ་པས། མཐུན་

འགྱུར་རོགས་མགོན་དང་། ལམ་སྟོན་མཛད་པ་པོ་ཚང་མར་གོ་སྐབས་འདི་བཟུང་སྟེ་མ་བཅོས་སྙིང་
དབུས་ནས་ཐུགས་རྗེ་བཀའ་དྲིན་བླ་མེད་དུ་ཆེ་ཞེས་ཞུ་རྒྱུ་བཅས། གུས་རྣམ་གྲྭའི་དྲུང་ཆེའི་མིང་
འཛིན་པ་ཐུབ་བསྟན་ཡར་འཕེལ་པས་ཕྱི་ལོ་ ༢༠༡༢ ཟླ་ ༦ ཚེས་ ༡༥ དགེ་བར།

4

ནང་ཆོས་ངོ་སྤྲོད་སེམས་ཀྱི་གསང་བ།
ཉིན་དང་པོའི་བཀའ་ཆོས།

རིགས་ལམ་སློབ་ཁྲིད་ཀྱི་དགོས་དམིགས།

༄༅། །འདི་ལོ་སློབ་གྲྭ་ཁག་ཇི་ཙམ་དང་། རྒྱལ་ཁབ་ཁག་ཇི་ཙམ་ནས་སློབ་ཕྲུག་

འདུ་འཛོམས་ཐུབ་ཡོད་མེད་དང་། ཁྱེད་རང་ཚོ་རྟགས་གསལ་གཏོང་མཁན་རྣམས་
དུས་ཡུན་ཇི་ཙམ་སྦྱངས་ཡོད་མེད་བཀའ་འདྲི་གནང་རྗེས། ཚང་མར་བཀྲ་ཤིས་བདེ་

ལེགས་ཞུ་རྒྱུ་ཡིན། ཁྱེད་རང་ཚོས་གོང་དུ་རྟགས་གསལ་བཏང་བ་ལྟར་ཡུལ་དང་
ཡུལ་ཅན་དང་། གཟུགས་དང་ཤེས་པ་སོགས་ཀྱི་རྣམ་གཞག་སློབ་ཁྲིད་བྱས་པ་དང་།

དེ་ཡང་སློབ་ཁྲིད་བྱས་པ་ཙམ་མིན་པར། དེ་ཡིན་ན་འདི་ཡིན་པས་ཁྱབ་མིན་སོགས་
རིགས་པའི་ལམ་ནས་དཔྱད་པ་བྱས་པ་དེས་ཕན་ཐོགས་གང་འདྲ་ཡོང་གི་འདུག་

གམ། གཞན་གྱི་རེད་ཅེས་བརྗོད་མ་ཐག་དེ་ལྟར་ཡིན་པ་རེད་བསམ་པའི་ཐོག་ཏུ་མ་

བཞག་པར་དེ་ལྟར་ཡིན་པའི་རྒྱུ་མཚན་ལ་དཔྱད་ཞིབ་བྱས་པ་དེ་དག་གིས། སློབ་

ཚན་གཞན་གྱི་ནང་དུ་དགེ་རྒན་གྱིས་སློབ་ཁྲིད་བྱས་པ་དང་། ཡང་ན་དེབ་ཀྱི་ཐོག་

ནས་འགྲེལ་བཤད་བརྒྱབ་པ་དེར་རིགས་ལམ་གྱི་དཔྱད་པ་དེས་བསམ་བློ་འཁོར་གྱི་
འདུག་གམ་མི་འདུག དེའི་གནད་འགག་གང་ཞིག་ཡིན་པ་དང་། དེ་ཡིན་ན་འདི་ཡིན་

1

ནང་ཆོས་ངོ་སྤྲོད་སེམས་ཀྱི་གསང་བ།

དགོས་པ་སོགས་ཀྱི་བསམ་བློའི་རིགས་འཁོར་གྱི་འདུག་གམ་མི་འདུག ཅེས་བཀའ་
འདྲི་གནང་།

རིགས་ལམ་སློབ་ཁྲིད་བྱས་པའི་དགོས་དོན་ནི། སློབ་སྦྱོང་བྱས་པ་དེ་དག་ཤེས་

རྟོགས་ཡོང་བ་གཅིག་པུ་མིན་པར་དཔྱད་པ་བྱེད་སྟངས་ཤིག་སློབ་ཀྱི་ཡོད། དེས་ན་
ང་ཚོའི་དཔེ་ཆའི་ནང་གི་དོན་ཚན་ཞིག་དང་འབྲེལ་ཏེ་རྟགས་གསལ་གཏོང་སྟངས་

གསུང་གི་ཡོད། དེ་ལྟར་སྦྱངས་པའི་དགོས་པ་ནི། སློབ་ཚན་གཞན་གྱི་ནང་དུ་ད་ལྟ་ང་

ཚོས་བོད་སྐད་ཀྱི་ནང་ནས་དཔེ་ཁྲིད་བྱེད་སའི་ནང་དུ་མེད་པའི་སློབ་ཚན་དེང་དུས་
རི ག ་གསར་གྱི ་སློ བ་ཚན་རྣམས་ཀྱི་ནང་དུ་དཔྱད་པ་བྱེད་སྟངས་ཀྱི ་ རི གས་པའི ་
སྒོའམ་ང་ཚོའི་དཔེ་ཆའི་ནང་ནས་ལམ་ཞིག་བསྟན་པའི་རིགས་པ་དེ་འཁྱེར་ནས་
དཔྱད་པ་བྱས་ན་ཕན་ཐོགས་ཧ་ཅང་ཆེན་པོ་ཡོད།

དེས་ན་བར་སྐབས་ང་ཚོ་ཚན་རིག་པ་རྣམས་དང་ཕན་ཚུན་བགྲོ་གླེང་བྱས་ཏེ་ཧ་

ལམ་ལོ་ངོ་སུམ་ཅུ་ཙམ་འགྲོ་གི་ཡོད། དེ་བཞིན་གྲྭ་ས་ཁག་གི་དཔེ་ཆ་བའི་ཁྲོད་ནས་

རང་གིས་འདོད་མོས་ལྟར་ཧྲག་བསྒྲུགས་བརྒྱབ་ནས་ཚན་རིག་སློབ་སྦྱོང་བྱེད་འགོ་

བཙུགས་ནས་ལོ་ངོ་ཁ་ཤས་སོང་ཟིན་ཅིང་། གདན་སའི་ཚན་རིག་སློབ་གཉེར་བ་
རྣམས་ལ་སློབ་ཁྲིད་བྱེད་མཁན་གྱི་དགེ་རྒན་མང་པོས་སློབ་ཁྲིད་བྱེད་ཡུལ་གྱི་བོད་

པའི་དགེ་འདུན་པ་རྣམས་ཀྱིས། དབྱིན་ཇི་དང་ཨང་རྩིས་སོགས་ཤེས་ཀྱི་མེད་ཀྱང་།

ཚན་རིག་གི་ནང་དོན་འགྲེལ་བཤད་རྒྱག་སྐབས་ལམ་སང་དཔྱད་པ་བྱས་ཏེ་དོགས་
དྲི་བྱེད་པ་དང་། འགྲེལ་བཤད་བརྒྱབ་པའི་ཐོག་གོ་རྟོགས་གཏིང་ཟབ་ཡོང་བར་
དམིགས་བསལ་མི་འདྲ་བ་ཞིག་འདུག་ཅེས་དགའ་མོས་དང་བསྔགས་བརྗོད་བྱེད་ཀྱི་

2

༧གོང་ས་༧སྐྱབས་མགོན་ཆེན་པོ་མཆོག

འདུག ཚན་རིག་སློབ་ཁྲིད་བྱེད་མཁན་གྱི་དགེ་རྒན་གྱི་ནང་ནས་སྔ་རྗེས་ཐེངས་མང་
ཐུག་འཕྲད་བྱུང་བར། ཁོ་ཚོས་ཧ་ཅང་དགའ་པོ་བྱེད་ཀྱི་འདུག དེའི་རྒྱུ་མཚན་གང་
ཡིན་ཞེ་ན། གྲྭ་སའི་ནང་རྟགས་གསལ་བཏང་སྟེ་རིགས་ལམ་གྱི་འགྲོ་སྟངས་དེས་

ཚན་རིག་གི་སྡེ་ཚན་ནང་དུ་ཁ་སྤོ་སྐབས། འདི་ཡིན་ན་དེ་ཡིན་དགོས་པ་དང་། དེ་
ཡིན་ན་འདི་ཡིན་པས་མ་ཁྱབ་པ་སོགས་ལམ་སང་ཐེ་ཚོམ་སྐྱེ་བ་སོགས་དཔྱད་པ་

བྱེད་ཐུབ་ཀྱི་ཡོད། དེར་བརྟེན་སློབ་ཚན་གང་དང་གང་ཞིག་ཡིན་ན་ཡང་། བསམ་

བྱུང་གི་ཐོག་ནས་ངེས་པར་རྙེད་པ་ཞིག་ཡོང་བ་ལ། དཔྱད་པ་བྱ་རྒྱུ་དེ་ཧ་ཅང་གལ་
འགངས་ཆེན་པོ་རེད། དཔྱད་པ་བྱེད་ཅེས་པ་དེ་ཡང་། ཚིག་གིས་བརྡར་ཤ་བཅད་
ནས་དོན་དེ་དཔྱིས་ཕྱིན་པ་ཞིག་དགོས་པས་ན། ཁྱབ་དང་མ་ཁྱབ་ཅེས་པ་འདི་ཧ་ཅང་
གནད་འགག་ཆེན་པོ་རེད་འདུག

སྔར་ནས་བརྗོད་བཞིན་པ་ལྟར། ང་རང་གི་ལོ་རྒྱུས་ཤིག་བརྗོད་ན། ཚན་རིག་པ་

རྣམས་དང་ཐུག་འཕྲད་ཀྱིས་གོ་བསྡུར་དང་བགྲོ་གླེང་བྱེད་སྐབས། ཚན་རིག་པ་
རྣམས་ནས་ཚན་རི ག ་གི ་ སྡེ ་ ཚན་མི ་ འདྲ་བ་སོ ་ སོ འི ་ ངོ ་ སྤྲོ ད ་གསལ་བཤད་བྱེད་

སྐབས། ཚན་རིག་པ་རང་ཉིད་ཡིད་ཆེས་གདེང་འཁེལ་གྱི་ཐོག་ནས་བཤད་པ་རྣམས་

ཀྱི་ཐོག་ཏུ་རྗེས་སུ་དྲི་བ་དྲིས་ལན་བྱེད་སྐབས། ཁྱེད་རང་གིས་གསུངས་པ་ལྟར་ན།

འདི་ཡིན་ན་དེ་ཡིན་དགོས་པ་དང་། དེ་ཡིན་ན་འདི་ཡིན་པས་མ་ཁྱབ་པ་སོགས་ཀྱི་
གནད་འགག་རྣམས་བརྗོད་སྐབས། གོང་དུ་གདེང་ཚོད་དང་བཅས་པའི་ཐོག་ནས་
བརྗོད་པ་རྣམས་ཚན་རིག་པ་རང་ཉིད་ཀྱང་ཐེ་ཚོམ་གྱི་ཐོག་ཏུ་སླེབས་ཏེ། དེ་ལ་
བསམ་བློ་གཏོང་དགོས་པ་ཞིག་འདུག་ཅེས་སྐབས་རེ་དེ་ལྟར་བརྗོད་པ་ལྟ་བུ་ཡོང་གི་

3

ནང་ཆོས་ངོ་སྤྲོད་སེམས་ཀྱི་གསང་བ།

འདུག ང་ཚོས་ཨང་རྩིས་དང་ཚན་རིག་ལྟ་བུར་སློབ་སྦྱོང་བྱེད་མྱོང་མེད་ཀྱང་། དཔྱད་

པ་བྱེད་སྟངས་ལ་རིགས་ལམ་སློབ་སྦྱོང་བྱས་མྱོང་བ་དེས། དཔྱད་པ་བྱེད་སྟངས་ཧ་
ཅང་གཏིང་ཟབ་པོ་ཞིག་ཡོང་གི་ཡོད་པ་ངེས་གཏན་རེད་འདུག

ཐོས་བསམ་སྒོམ་གསུམ་གྱི་ཤེས་རབ།

ནམ་རྒྱུན་ཤེས་རབ་ཀྱི་རིམ་པ་བརྗོད་སྐབས་ཤེས་རབ་གསལ་བ་དང་། ཤེས་

རབ་མྱུར་བ། ཤེས་རབ་ཟབ་པ་ཞེས་གསུངས་པ་ལྟར་ཡོན་ཏན་གང་དང་གང་ཞིག་
སློབ་སྦྱོང་བྱས་ཀྱང་སློབ་ཚན་ཐོས་བྱུང་གི་ཤེས་རབ་དང་། བསམ་བྱུང་གི་ཤེས་
རབ། སྒོམ་བྱུང་གི་ཤེས་རབ་བཅས་ཤེས་རབ་གསུམ་པོ་ཡོང་དགོས་པ་ཞིག་ཡིན།

དེ་ཡང་ཐོས་བྱུང་གི་ཤེས་རབ་ཅེས་པ་ནི། སློབ་ཚན་གྱི་དོན་དག་དེ་ཉིད་དགེ་

རྒན་གྱི ས ་འགྲེ ལ ་བཤད་བརྒྱབ་པ་དང་། རང་ཉི ད ་ཀྱི ས ་ཀྱང་སློ བ ་དེ བ ་ཀློ ག ་པ་
སོགས་ཀྱི་ཐོག་ནས་འདི་ལྟར་ཡིན་པ་རེད་བསམ་སྟེ་བློར་ངེས་ནས་ཤེས་པའི་རིམ་
པ་གཅིག་ཡོད། དེ་ནི་གཞན་ལས་ཐོས་པ་ཙམ་གྱིས་དོན་དེ་ངེས་པ་ཞིག་ཡིན་ཞིང་།

དེ་ལ་ཐོས་བྱུང་གི་ཤེས་རབ་ཅེས་བརྗོད་ཀྱི་ཡོད། ཐོས་པའི་དོན་དེར་དཔྱད་པ་བྱས་
ཏེ། འདི་ཡིན་ན་དེ་ཡིན་དགོས་པ་དང་། དེ་ཡིན་ན་འདི་ཡིན་དགོས་པ། འདི་དང་དེ་ལ་
གནད་འགག་འདི་དང་འདི་ལྟ་བུ་འདུག་སྙམ་པའི་དཔྱད་པ་བྱས་རྗེས་རང་ཉིད་ཀྱི་བློ་

ངོར་དེ་ནི་དངོས་གནས་རེད་འདུག འདི་ལ་རྒྱུ་མཚན་འདི་དང་འདི་འདུག་བསམ་སྟེ་
ངེས་པ་ཐོབ་པ་དེར་བསམ་བྱུང་གི་ཤེས་རབ་ཅེས་བརྗོད་ཀྱི་ཡོད།

བསམ་བྱུང་གི་ཤེས་རབ་ཀྱི་ཐོག་ནས་དོན་གང་ཞིག་ཡིན་པ་དེར་སེམས་ཀྱི་

གཏིང་ནས་སྒྲོ་འདོགས་དཔྱད་པའི་ཐོག་ནས་སྒྲོ་འདོགས་ཆོད་དེ་ངེས་པ་རྙེད་པ་དེར་

4

༧གོང་ས་༧སྐྱབས་མགོན་ཆེན་པོ་མཆོག

གཞན་གྱིས་དེ་ལྟར་མིན་ཞེས་བརྗོད་ཀྱང་འདི་ལ་རྒྱུ་མཚན་འདི་དང་འདི་ལྟ་བུ་ཡོད་

པས། གཞན་གྱིས་བརྗོད་པ་དེ་མིན་སྙམ་པ་ཞིག་ཡོང་བ་ཡིན། ཐོས་བྱུང་གི་ཤེས་
རབ་ཅེས་བརྗོད་པའི་རིམ་པ་དེ་ཁོ་ནའི་ཐོག་ཏུ་གནས་ན། གང་ཟག་གཞན་ཞིག་དང་།

དཔེ་དེབ་གཞན་དང་གཞན་ནས་མི་འདྲ་བ་ཞིག་བཤད་པ་མཐོང་ཐོས་བྱུང་ཚེ་མགོ་
འཐོམས་ཏེ་དོགས་པ་མ་ཆོད་པ་ཡོང་ཉེན་ཡོད། དེས་ན་ཐོས་བྱུང་གི་ཤེས་རབ་ཀྱི་
ཐོག་ནས་ཡིད་དཔྱོད་ཙམ་གྱི་གོ་བ་ངེས་རྙེད་ཀྱང་། དེ་ནི་བརྟན་པོ་གང་ཡང་མེད།

ཐོས་པའི་དོན་ཐོས་བྱུང་གི་ཤེས་རབ་ཀྱིས་ཤེས་པའི་དོན་དེར་རང་ཉིད་ཀྱིས་

དཔྱད་པ་བྱས་ཏེ་རྒྱུ་མཚན་མཐོང་བའི་སྒོ་ནས་ངེས་པ་ཐོབ་པ་ཞིག་བྱུང་ན། བཤད་

ཚུལ་མི་འདྲ་བ་གཉིས་གསུམ་ཇི་ལྟར་བྱུང་ཡང་དེ་ལ་རང་ཉིད་ཀྱིས་བསམ་བློ་བཏང་།
དཔྱད་པ་བྱས་ཏེ་བཤད་ཚུལ་འདི་ལ་རྒྱུ་མཚན་འདི་དང་འདི་ལྟ་བུ་ཡོད་ལ། བཤད་
ཚུལ་གཞན་དེར་རྒྱུ་མཚན་གང་ཞིག་ཡོད་དམ་སྙམ་ནས་དཔྱད་པ་བྱས་ཏེ་རྒྱུ་མཚན་

མ་མཐོང་ན། རྒྱུ་མཚན་གང་ལ་ཡོད་པའི་བཤད་ཚུལ་དེ་བདེན་པ་རེད། དེ་ལ་རྒྱུ་

མཚན་འདི་དང་འདི་ལྟ་བུ་ཡོད་ཅེས་བརྗོད་རྒྱུ་ཡོད། དེས་ན་བསམ་བྱུང་གི་ཤེས་
རབ་ཅེས་བརྗོད་པའི་རིམ་པ་གཅིག་ཡོད།

དེ་མིན་རྒྱལ་རབས་ལྟ་བུ་ནི་གང་ཞིག་བྱུང་བའི་ལོ་རྒྱུས་དེ་ཉིད་ངེས་རྒྱུ་ཙམ་

ཞིག་ལས། དེ་ལ་བསམ་བློ་གཏོང་རྒྱུ་དེ་ཙམ་མེད། སློབ་ཚན་མང་པོ་ཞིག་ལ་ཐོས་
བྱུང་གི་ཤེས་རབ་ཀྱི་ཐོག་ནས་གོ་ཐོས་བྱུང་བ་དེར་བསམ་བྱུང་གི་ཤེས་རབ་ཀྱིས་

དཔྱད་པ་ཡང་ཡང་བྱས་ཏེ་ངེས་པ་ཐོབ་པ་ཞིག་བྱེད་དགོས་ལ། ངེས་པ་ཐོབ་པའི་དོན་
དེར་ཡང་ཡང་གོམས་འདྲིས་བསྟེན་ཏེ། ལྟ་སྟངས་ཤིག་ལ་ཆ་བཞག་ན། ནང་ཆོས་

5

ནང་ཆོས་ངོ་སྤྲོད་སེམས་ཀྱི་གསང་བ།

དང་འབྲེལ་བ་ཞིག་ཆགས་ཀྱི་འདུག་ཀྱང་། ཕན་ཚུན་བལྟོས་ནས་གྲུབ་པ་ཞེས་པ་ནི།

ཐོག་མར་ཐོས་བྱུང་གི་ཤེས་རབ་ཀྱི་ཐོག་ནས་ངེས་པ་ཞིག་དང་། དེ་ནས་ཡང་ཡང་
བསམ་བློ་གཏོང་སྐབས་འདི་ལས་འགྲོ་ས་གཞན་མི་འདུག་བསམ་པའི་ངེས་པ་ཐོབ་

པ་ཞིག་བྱེད་དགོས་ལ། ངེས་པ་ཐོབ་པའི་དོན་དེར་བསམ་བློ་བཏང་ན་ངེས་པ་ཐོབ་པ་
དང་། བསམ་བློ་མ་བཏང་བར་བཞག་པ་དང་། རྐྱེན་དང་མ་འཕྲད་ན་ལམ་སང་བློ་ངོར་
མི་འཆར་བ་ལྟ་བུ་ནི་བསམ་བྱུང་ཁོ་ན་ཡིན་པ་འདྲ་འདུག རིམ་བཞིན་དོན་དེར་
འདྲིས་ཤིང་གོམས་པར་བྱས་པའི་དབང་གིས་དོན་རང་གི་ངང་གིས་སླེབས་པ་ཞིག་
ཡོང་སྐབས། སྒོམ་བྱུང་ལ་ཚད་མཐོ་པོའི་ཐོག་ནས་བརྗོད་རྒྱུ་ཡོད། དེ་ལྟར་མིན་

ནའང་གོམས་པའི་དབང་གིས་དོན་དེ་ཤེས་པའི་རྣམ་དཔྱོད་སྐྱེས་ཡོང་སྐབས། རང་
ཉིད་ཀྱི་ཉིན་རེའི་འཚོ་བའི་ནང་རང་གི་ངང་གིས་ལྟ་ཚུལ་དེ་སླེབས་ཡོང་བ་བཅས་

ཐོས་བསམ་སྒོམ་གསུམ་གྱི་ཤེས་རབ་གསུམ་པོ་ཧ་ཅང་གལ་གནད་ཆེན་པོ་རེད་
འདུག

ང་ཚོའི་སློབ་ཕྲུག་ལ་ཆ་མཚོན་ན། སྤྱིར་བཏང་སློབ་གྲྭ་ཁག་གི་སློབ་ཕྲུག་དང་།

གྲྭ་སའི་སློབ་གཉེར་བ་ཚང་མ་གཅིག་པ་ཡིན། དཔེ་དེབ་ནང་དུ་གསུངས་པ་དེ་ཁོ་ན་
ངེས་པ་བྱས་ཏེ་བསྡད་ན། དེ་དང་མི་མཐུན་པ་ཤོད་མཁན་བྱུང་ན་ནག་འཐོམས་མེར་

སྡོད་དགོས་པ་ལྟ་བུ་ཡོང་གི་ཡོད། ཕྱོགས་ཚང་མར་བལྟས་ཏེ་དེ་དག་གི་གནས་ཚུལ་

ཚང་མའི་ཐོག་ཞིབ་འཇུག་དང་། བསམ་བློ་བཏང་སྟེ་ངེས་པ་རྙེད་པ་ཞིག་བྱུང་ན།
ངེས་པའི་དོན་དེ་ཉིད་སྤུས་དག་པོ་ཞིག་ཡོང་བ་ཡིན།

དེ་མིན་ཁྱེད་རང་ཚོ་ཡིག་ཚད་གཏོང་སྐབས་སློབ་དེབ་ནང་གསལ་བ་དང་།

6

༧གོང་ས་༧སྐྱབས་མགོན་ཆེན་པོ་མཆོག

དགེ་རྒན་གྱི་ངག་ཐོག་ནས་འགྲེལ་བཤད་བརྒྱབ་པ་རྣམས་ངེས་པ་མ་རྙེད་ཀྱང་ཚིག་
ཙམ་བློ་འཛིན་བྱས་ནས་དེ་དག་ཡིག་ཚད་སྐབས་བྲིས་ན། དེ་ནི་ངོ་བཤུས་བརྒྱབ་པ་

ལྟ་བུ་ཡིན་པ་ལས། སེམས་ནང་ངེས་པ་རྙེད་པ་ཞིག་མིན། དེས་ན་རྟགས་གསལ་
བཏང་བའི་ཐོག་ནས་དཔྱད་པ་བྱེད་པ་ནི་ཧ་ཅང་ཕན་ཐོགས་ཡོད་པ་ཞིག་རེད་འདུག

དེ་སྔ་བཙན་བྱོལ་གྱི་སློབ་གྲྭའི་ཐོག་མ་མ་སུ་རི་བོད་ཁྱིམ་གསར་འཛུགས་དང་། དེ་
རྗེས་ཌལ་ཧོར་གྱི་སློབ་གྲྭ། སིམ་ལའི་སློབ་གྲྭ་སོགས་སུ་ཐོག་མར་རིགས་ལམ་སློབ་
སྦྱོང་བྱེད་ཀྱི་ཡོད་ཀྱང་བར་སྐབས་འཐུས་ཤོར་དུ་ཕྱིན་པ་ལྟ་བུ་རེད་འདུག ཉེ་ལམ་

ནས་བཟུང་དེ་དག་བསྐྱར་གསོ་བྱེད་དགོས་ཞེས་འབོད་སྐུལ་བྱས་པ་ལྟར་ཁྱེད་རང་
ཚོས་འབད་བརྩོན་བྱས་ཏེ་སློབ་མ་རྣམས་ལ་རྟགས་གསལ་སློབ་ཁྲིད་བྱས་ཏེ་ད་ཆ་
གཞི་ནས་དེ་ལྟར་གྱི་སྲོལ་གཏོད་པ་དང་། སློབ་ཕྲུག་རྣམས་ནས་ཀྱང་དོ་སྣང་བྱེད་

བཞིན་ཡོད་པ་ཧ་ཅང་ཡག་པོ་རེད། དེར་བརྟེན་ཁྱེད་རང་ཚོར་བཀྲ་ཤིས་བདེ་ལེགས་
ཞེས་བརྗོད་རྒྱུ་ཡིན།

ད་ལྟ་དགེ་རྒན་གྱིས་ཁ་ལབ་གྱི་ཐོག་ནས་བསླབས་པ་ལྟར་མིན་པར་དོན་གཞན་

ཞིག་གི་ཐོག་ཏུ་སླེབས་ན་མགོ་འཕུར་ནས་སྡོད་མཁན་ཞིག་ཡིན་ནམ། ཡང་ན་ཏོག་
ཙམ་ཤེས་ཀྱི་ཡོད་དམ། སླད་རང་ཉིད་རང་རྐྱ་འཕེར་བའི་ཐོག་ནས་རྟགས་གསལ་

བཏང་སྟེ་དཔྱད་པ་བྱེད་ཐུབ་པ་ཞིག་དགོས་རྒྱུ་ཧ་ཅང་གལ་འགངས་ཆེན་པོ་རེད།

སློབ་མ་རྣམས་ལ་ཆོས་བཤད་བྱས་ནས་ལོ་ལྔ་འགྲོ་གི་ཡོད་ལ། ཕན་ཐོགས་ཀྱང་གང་
འཚམས་ཡོང་གི་ཡོད་པ་ལྟ་བུ་འདུག དོ་སྣང་བྱེད་མཁན་ཡང་ལོ་རེ་ནས་ལོ་རེ་ཇེ་

མང་དུ་འགྲོ་བཞིན་འདུག་ལ། སློབ་མ་རྣམས་ལ་དོན་གཉེར་ཆེན་པོ་འདུག་པས་ཧ་

7

ནང་ཆོས་ངོ་སྤྲོད་སེམས་ཀྱི་གསང་བ།

ཅང་དགའ་པོ་བྱུང་།

ལེགས་ཉེས་འབྱེད་པའི་རྣམ་དཔྱོད་ཀྱི་ཁྱད་པར།

ནང་པ་སངས་རྒྱས་པའི་ཆོས་ཀྱི་སྐོར་སྔར་ནས་སྐད་ཆ་མང་པོ་བྱུང་ཡོད། མིའི་

རིགས་ལ་ཚོར་བ་བདེ་སྡུག་ཡོད་པ་དང་། དེའི་ཐོག་ནས་བདེ་བ་འདོད་པ་དང་། སྡུག་
བསྔལ་མི་འདོད་པ་ནི་མི་གཅིག་པུ་མིན་པར་སེམས་ལྡན་མཐའ་དག་ལ་ཡོད་པ་ཞིག་
ཡིན། ང་ཚོའི་མཐོང་ཆོས་ལ་ཆ་བཞག་ཀྱང་། ཁྱི་དང་ཞི་མི། བྱ་དང་བྱིའུ་ཚང་མར་

ཚོར་བ་བདེ་སྡུག་མྱང་རྒྱུ་ཡོད་པ་ཞིག་དང་། དེ་ཡང་ཚོར་བ་བདེ་བ་འདོད་ཅིང་།
སྡུག་བསྔལ་མི་འདོད་པ་རང་གི་ངང་གིས་ཡོད་པ་ཆོས་ཉིད་ཡིན།

མི་ལ་བསམ་བློ་གཏོང་བའི་ནུས་པ་སེམས་ཅན་གཞན་ལས་ཤུགས་ཆེ་བ་ཡོད།

ཀླད་པ་ཆེ་ཆུང་གི་ཐོག་ནས་ཡིན་ན་ཡང་། དཔྱད་པ་བྱེད་པའི་རྣམ་དཔྱོད་ཀྱང་མིའི་
ཀླད་པ་ཆེ་བ་ཡོད། གླང་ཆེན་གཟུགས་བོང་ཤིན་ཏུ་ཆེ་ན་ཡང་། ལེགས་ཉེས་འབྱེད་
པའི་རྣམ་དཔྱོད་ཀྱི་ཀླད་པ་གླང་ཆེན་གྱི་གཟུགས་ལ་དཔགས་ན་དེ་ཙམ་ཆེ་བ་མེད།

དེར་བརྟེན་མི་ལ་བསམ་བློ་གཏོང་བའི་ནུས་པ་ཤུགས་ཆེ་བ་ཡོད། བསམ་བློ་གཏོང་
བའི་ནུས་ཤུགས་ཆེ་བ་ཁོ་ནའི་ཐོག་ནས་བདེ་བ་མང་བ་དང་། སྡུག་བསྔལ་ཉུང་བ་

ཡོང་བའི་ཁྱབ་པ་གང་ཡང་མེད། འདི་ལྟར་དཔྱད་ཞིབ་བྱས་ན། དུད་འགྲོའི་རིགས་

རྣམས་ཐད་ཀར་གྲོད་པ་རྒྱག་པ་དང་། ཉེན་ཁ་མེད་པ་ཞིག་བྱུང་ན་དུད་འགྲོ་དེ་ཉིད་

ལྷོད་ཤིག་གེར་སྡོད་ཀྱི་ཡོད། མི་ལ་བསམ་བློའི་རྣམ་རྟོག་གི་དྲ་བ་ཧ་ཅང་རྒྱ་ཆེན་པོ་
ཡོད་སྟབས། རྣམ་རྟོག་འདྲ་མིན་འཆར་བ་དང་། མ་འོངས་པར་ཡང་འདི་དང་འདི་ལྟ་
བུ་བྱེད་ཀྱི་ཡིན་སྙམ་པའི་རེ་བ་དང་། རེ་བ་དེ་དང་མཉམ་དུ་དོགས་པ་སོགས་མང་པོ་

8

༧གོང་ས་༧སྐྱབས་མགོན་ཆེན་པོ་མཆོག

ཞིག་མིའི་རྣམ་དཔྱོད་ཀྱི་དབང་ལས་ཡོང་གི་ཡོད། ང་ཚོའི་མཐོང་ཆོས་སུ་མི་འགའ་
ཞིག་རིག་པ་ཧ་ཅང་ཡག་པོ་ཡོད་པ་ལ། བསམ་བློ་གཏོང་རྒྱུ་དང་སློབ་སྦྱོང་རྩེ་ཕུད་དུ་

སོན་པ་ཞིག་ཡིན་ནའང་། སེམས་ཁྲལ་ཁོ་ན་བྱེད་མཁན་ཞིག་ཡོང་གི་ཡོད། ལྟོ་གོས་

འགྲིགས་ཀྱི་ཡོད་ཀྱང་སེམས་ཀྱི་རྣམ་རྟོག་གི་དབང་ལས་རེ་དོགས་ལུ་གུ་བརྒྱུད་
ཀྱིས་བཅིངས་ནས་མ་སྐྱིད་པ་བྱས་ནས་སྡོད་མཁན་ཡོང་གི་ཡོད།

དེས་ན་མིའི་རྣམ་དཔྱོད་བཀྲ་བ་ཡོད་པ་དེ་ཙམ་གྱིས་བདེ་སྐྱིད་ཡོང་བའི་ཁྱབ་པ་

མེད། རྣམ་དཔྱོད་བཀྲ་བ་ཞིག་ཡོད་པ་དེ་རང་བཞིན་གྱི་ཆ་ནས་ཧ་ཅང་ཡག་པོ་ཡིན།

རྣམ་དཔྱོད་བཀྲ་བ་དེས་བློ་རིག་འདྲ་མིན་འཆར་བ་དེ་དག་མེད་ན་ཡར་རྒྱས་འགྲོ་རྒྱུ་
མེད། རླབས་ཆེ་ས་ཞིག་ནས་རང་ཉིད་འཚོ་བ་ལ་མཚོན་ནའང་རྣམ་དཔྱོད་ཀྱིས་

དཔྱད་པ་བྱ་རྒྱུ་མེད་ན། འཛམ་གླིང་འདིའི་ཐོག་མི་རིགས་འཕེལ་རྒྱས་འགྲོ་གི་ཡོད་

པས་ཏན་ཏན་དཀའ་ངལ་འཕྲད་རྒྱུ་རེད་འདུག དེར་བརྟེན་རང་ཉིད་འཚོ་བ་ལ་མིའི་
རྣམ་དཔྱོད་དེ་ཧ་ཅང་གལ་གནད་ཆེན་པོ་ཆགས་ཡོད། དེས་ན་རྟོག་པ་སྤྱང་པོའི་ཐོག་
ནས་བསམ་བློ་འདྲ་མིན་འཁོར་བ་འདི་ཡོད་པ་ཞིག་ལ། རྣམ་རྟོག་གིས་དཔྱད་པ་བྱེད་

པའི་ནུས་པ་དེ་ཡོད་པའི་ཐོག་ལ་དེ་ལྟ་བུའི་རྣམ་རྟོག་བཀྲ་བ་ཡོད་པ་དེ་སྡུག་བསྔལ་
གྱི་རྐྱེན་དུ་མི་འགྱུར་བར། བདེ་བའི་རྐྱེན་དུ་འགྲོ་བའི་ཐབས་ཤེས་ཤིག་བྱེད་དགོས་
པ་ཡིན།

ཕྱི་དངོས་པོ་ཁོ་ནས་བདེ་སྐྱིད་སྐྲུན་མི་ཐུབ་ཚུལ།

དེང་སྐབས་འཛམ་གླིང་ནང་ཡར་རྒྱས་ཕྱིན་པའི་ཡུལ་གྲུ་དེ་དག་ནང་ཤེས་

ཡོན་སོགས་ཧ་ཅང་ཚད་མཐོན་པོར་སླེབས་ཡོད། འོན་ཀྱང་དེ་ཙམ་གྱིས་མིའི་སྤྱི་

9

ནང་ཆོས་ངོ་སྤྲོད་སེམས་ཀྱི་གསང་བ།

ཚོགས་བདེ་སྐྱིད་ལྡན་པ་ཞིག་སྐྲུན་ཐུབ་ཀྱི་མེད། དེང་གི་དུས་འདིར་གཞི་ནས་ཕྱིའི་

དངོས་པོའི་མཐུན་རྐྱེན་གཅིག་པུས་འགྲིགས་ཀྱི་མེད་པའི་ཐོག་ལ་དོ་སྣང་གསར་པ་
ཞིག་ཡོང་གི་ཡོད། འདས་པའི་ལོ་ངོ་སྟོང་ཕྲག་གསུམ་བཞིའི་རིང་མི་ལ་སྡུག་བསྔལ་
འཕྲད་པའི་སྐབས་དང་། བདེ་བ་དོན་དུ་གཉེར་བའི་སྐབས་སུ་སྨོན་ལམ་བརྒྱབ་ནས་

ངའི་སྡུག་བསྔལ་འདི་བྲལ་བར་ཤོག བདེ་སྐྱིད་ཐོབ་པར་ཤོག་ཅེས་སྨོན་ལམ་རྒྱག་
གི་ཡོད། འབད་བརྩོན་ཕྲན་བུ་རེ་བྱེད་པ་ལས། རང་ཉིད་ཀྱི་སྡུག་བསྔལ་སེལ་བ་དང་།
བདེ་བ་སྒྲུབ་པའི་ནུས་པ་ཆུང་ཆུང་ཡིན་པའི་སྐབས་རང་གི་རེ་བ་རྒྱག་ས་དེ་ཆོས་
ཕྱོགས་ནས་སྨོན་ལམ་རྒྱག་ས་ཞིག་ལ་སྨོན་ལམ་བརྒྱབ་ནས་སྡོད་ཀྱི་ཡོད།

དེ་ནས་འདས་པའི་ལོ་ངོ་ཉིས་བརྒྱ་སུམ་བརྒྱ་ཙམ་གྱི་ནང་དུ་ཚན་རིག་གི་རིག་

གནས་གསར་དུ་རྙེད་ཅིང་། དཔྱད་ཞིབ་བྱེད་སྐབས་སྣང་ཚུལ་གྱི་གནས་ཚུལ་རགས་

པ་དེ་ཙམ་མིན་པར། སྣང་ཚུལ་དེ་ལས་གཞན་པའི་སྡོད་ལུགས་དེ་ལས་ཕྲ་བ་ཞིག་

ཡོད་པ། དཔེར་ན། ང་ཚོས་མཐོང་བའི་བེམ་པོའི་ཆོས་རྣམས་སྤྱིར་བཏང་མཐོང་བ་
ཞིག་ཡིན། འོན་ཀྱང་དེའི་ཐོག་ཞིབ་ཚགས་ཀྱིས་བསམ་བློ་བཏང་སྟེ་བལྟས་ན། རྡུལ་

ཕྲ་རབ་བསྡུས་པའི་བདག་ཉིད་ཅན་སོགས་ནི་ཞིབ་འཇུག་བྱས་ནས་ཤེས་པ་ཞིག་

ཡིན། དེ་ལྟར་ཚན་རིག་གི་རིག་གནས་དེ་ཞིབ་འཇུག་བྱས་ནས། སྣང་ཚུལ་ཙམ་མིན་
པར་གནས་ཚུལ་ཅུང་ཟད་ཞིབ་ཚགས་པ་མཐོང་རྒྱུ་ཡོད་པར་བརྟེན། དེའི་ཐོག་ནས་

འགྱུར་བ་གང་ཞིག་གཏོང་རྒྱུ་ཡོད་པ་དང་། གློག་དང་དེ་ལ་བརྟེན་པའི་འཕྲུལ་ཆས་ཀྱི་
རིགས་རྣམས་རིམ་བཞིན་ཡར་རྒྱས་སུ་ཕྱིན་ཡོད།

མདོར་ན་ཚན་རིག་གི་ཐོག་ནས་འཕྲུལ་ཆས་ཡར་རྒྱས་འགྲོ་སྐབས། ང་ཚོར་ལོ་

10

༧གོང་ས་༧སྐྱབས་མགོན་ཆེན་པོ་མཆོག

ངོ་སྟོང་ཕྲག་གི་གོང་ནས་ནད་ན་ཚ་ཡོང་སྐབས་ནད་ན་ཚ་སེལ་བར་ཤོག ནད་དང་ན་

ཚ་མི་ཡོང་བར་ཤོག་ཅེས་སྨོན་ལམ་རྒྱག་པ་གཅིག་པུ་མིན་པར། ཞིབ་ཚགས་ཀྱི་
ཐོག་ནས་ནད་ཀྱི་རྒྱུ་དང་། ནད་ཀྱི་རྐྱེན་གང་ཞིག་ཡིན་པ། དེའི་ལྡོག་ཟླའི་རྫས་ཀྱི་

ནུས་པ་གང་ཞི ག ་ལ་བརྟེ ན ་ནས་ནད་དེ ་ སེ ལ ་ཐུབ་མི ན ་ལ་ཞི བ ་འཇུག་བྱས་པ་
སོགས་འདི་ལྟར་དུ་མིའི་སྡུག་བསྔལ་སེལ་བ་དང་། མཐུན་རྐྱེན་ཡོ་བྱད་གོང་ནས་

གོང་དུ་སྤེལ་བའི་ཆ་རྐྱེན་རྣམས་ཚན་རིག་གི་འཕྲུལ་ཆས་ཀྱི་ཐོག་ནས་ཡོང་གི་ཡོད།
དེར་བརྟེན་ལོ་ངོ་སྟོང་ཕྲག་རིང་ང་ཚོས་སྨོན་ལམ་བརྒྱབ་ནས་སྒུག་པ་དེ་ཚན་རིག་

དང་འཕྲུལ་ཆས་ཀྱི་ཐོག་ནས་ད་ལྟ་ད་ལྟ་འབྲས་བུ་འབྱིན་ཡོང་བས་ན། མི་རྣམས་
ཀྱིས་ཚན་རིག་དང་འཕྲུལ་ཆས་ལ་ཡིད་ཆེས་དང་། དོ་སྣང་ཆེ་བ་བྱེད་པ་ཞིག་ཡོང་
གི་ཡོད།

དེ་རྗེས་དུས་རབས་བཅུ་དགུ་པ་དང་། ཉི་ཤུ་པའི་ནང་དངོས་པོ་ཡར་རྒྱས་ཚན་

རིག་ཁོ་ནའི་ཐོག་ལ་དོ་སྣང་བྱས་ནས་ཕྱིན་པ་རེད། དུས་རབས་ཉི་ཤུ་པའི་སྨད་ཆ་
ནས་བཟུང་རིམ་བཞིན་ཕྱོགས་གཅིག་ནས་དངོས་པོ་ཡར་རྒྱས་ཤུགས་ཆེ་ཕྱིན་པའི་
མི་རྣམས་ལ་རང་ཉིད་ཀྱི་ཉམས་མྱོང་གི་ཐོག་ནས། རྒྱུ་དངོས་ཧ་ལས་དགོས་པ་ཡོད་
ཀྱང་། དེ་ཙམ་གྱིས་སེམས་ཀྱི་སྡུག་བསྔལ་སེལ་མི་ཐུབ་པ་དང་། སེམས་མ་སྐྱིད་པ་

ཡོང་སྐབས་སེམས་ཀྱི་བདེ་སྐྱིད་རྒྱུ་དངོས་པོ་འགྲོ་སོང་བཏང་སྟེ་བཟོ་ཐུབ་ཐབས་
མེད་པ། སྨན་པ་ལག་རྩལ་ཧ་ཅང་མཁས་པ་ཡོད་པ་ཞིག་གིས། སྨན་བཅོས་དང་སྨན་
སྤྲད་པའི་ཐོག་ནས་སེམས་ཀྱི་དངངས་སྐྲག་མེད་པ་བཟོ་རྒྱུ་མེད་ལ། གློག་ཀླད་འཕྲུལ་

ཆས་སོགས་ཧ་ཅང་འཁྲུག་ཆ་དོད་པོ་ཡོད་ཀྱང་། དེ་དག་གི་ཐོག་ནས་ཀྱང་མིའི་

11

ནང་ཆོས་ངོ་སྤྲོད་སེམས་ཀྱི་གསང་བ།

སེམས་ཀྱི་སྡུག་བསྔལ་ཏེ། རྣམ་རྟོག་གི་ཐོག་ནས་ཡོང་བའི་སྡུག་བསྔལ་གྱི་རིགས་
རྣམས་སེལ་ཐབས་མེད་པ་རང་ཉིད་ལ་ཉམས་མྱོང་ཡོང་གི་ཡོད།

དངོས་པོ་ཡར་རྒྱས་ཁོ་ནའི་ཐོག་ལ་བསམ་བློ་གཏོང་མཁན་དེ་དག་གིས། བདེ་

སྐྱིད་ཅེས་པ་དེ་སྒོ་ལྔའི་ཤེས་པ་བརྒྱུད་ནས་ཡོང་བའི་ཚོར་བ་སིམ་པ་དེར་གཙོ་བོར་
བསམ་བློ་བཏང་བ་ཞིག་རེད་འདུག དཔེར་ན། མིག་གི་ཤེས་པས་གཟུགས་དང་།
དབྱིབས། ཁ་དོག་སོགས་ཡུལ་རྣམ་པར་བཀྲ་བ་ཞིག་མཐོང་སྐབས། དེ་དག་གིས་

སེམས་ལ་ཡིད་བདེ་སྐྱེ་བ་ཞིག་དང་། རྣ་ཤེས་ཀྱིས་རོལ་མོ་སྙན་པོ་ཞིག་ཐོས་ན་དེས་
ཚོར་བ་སིམ་པ་ཞིག་ཡོང་བ། དེ་བཞིན་སྣ་ཤེས་ཀྱིས་དྲི་ཚོར་བ་དང་། ལྕེ་ཤེས་ཀྱིས་

རོ་མྱོང་བ། ལུས་ཤེས་ཀྱིས་རེག་བྱ་མྱོང་བ་སོགས་གཙོ་བོ་སྒོ་ལྔའི་ཤེས་པ་ལ་

བརྟེན་ནས་ཡིད་ལ་ཚོར་བ་སིམ་པའི་བདེ་སྐྱིད་ཅིག་ཡོང་བ་དེ་ཙམ་ལ་གཙོ་བོར་ལྟ་
གི་ཡོད། དཔེར་ན། རྩེད་མོའི་རིགས་ཀྱིས་མིག་ལ་འཁྲུག་ཆ་དོད་པོ་ཞིག་མཐོང་བ་

དང་། རོལ་མོ་འདྲ་མིན་གྱི་ཐོག་ནས་རྣ་བའི་ཤེས་པར་སིམ་པའི་བདེ་བ་ཡོང་བ། ལྟོ་

ཆས་འདྲ་མིན་ཟ་བ་དང་། གྱོན་གོས་འདྲ་མིན་གྱོན་པ། དེ་བཞིན་འདོད་པ་སྟེ། ད་ལྟ་ང་
ཚོས་འདོད་ཡོན་ལྔ་ཞེས་བརྗོད་པ་ནི་གཟུགས་དང་། སྒྲ། དྲི། རོ། རེག་བྱ་བཅས་ལྔ་

དང་། རེག་བྱའི་འདོད་ཡོན་གྱི་ནང་དུ་ཕོ་མོའི་འབྲེལ་བ་འདི་དག་མི་ཚེའི་སྙིང་པོར་
འཛིན་པ་ལས། སེམས་ཀྱི་བདེ་སྐྱིད་ནི་སེམས་རང་ཉིད་ཀྱི་ཐོག་ནས་སྒྲུབ་ཐུབ་ཀྱི་
མེད།

གོང་དུ་བརྗོད་པ་ལྟར་དངོས་པོ་ཡར་རྒྱས་ཤུགས་ཆེ་ཕྱིན་པ་དང་། མཐུན་རྐྱེན་

ཆ་ཚང་འཛོམས་ནའང་མ་སྐྱིད་པར་སྡོད་མཁན་མི་མང་པོ་ཞིག་ཡོད། ཕྱོགས་གཅིག་

12

༧གོང་ས་༧སྐྱབས་མགོན་ཆེན་པོ་མཆོག

ནས་ཉམས་མྱོང་དེའི་ཐོག་ནས་དངོས་པོ་ཡར་རྒྱས་གཅིག་པུས་སེམས་ལ་ཞི་བདེ་
སླེབས་རྒྱུ་མི་འདུག་བསམ་པ་གཞི་ནས་ངོས་འཛིན་ཐུབ་ཀྱི་ཡོད། དེང་སྐབས་ཚན་
རིག་པའི་ནང་དུ་ཡང་སྒོ་ལྔའི་ཤེས་པ་དང་། ཡིད་བློ་རྟོག་པ་ཞེས་རྟོག་པ་དང་རྟོག་

མེད་ཀྱི་དབྱེ་བ་ཚན་རིག་ནང་ཕྱེ་མེད། དེའི་ཐོག་ནས་དོ་སྣང་གཏན་ནས་བྱུང་མི་
འདུག བློས་ཡུལ་ལ་འཇུག་ཚུལ་གྱི་ཐོག་ནས་ཁྱད་པར་གང་དང་གང་ཞིག་ཡོད་པ་

དང་། དོན་སྤྱིས་བསླད་པ་དང་། རྟོག་མེད་ཀྱིས་ཡུལ་རྗེན་ཆེར་དུ་མཐོང་བ་སོགས་ཀྱི་
རྣམ་གཞག་ཕྱེ་མེད། ལྷག་པར་དབང་ཤེས་དང་མ་འདྲེས་པར་ཡིད་བློའི་ཐོག་ནས་
རྟོག་པ་འདྲ་མིན་ཡོང་བའི་ཐོག་ད་ལྟ་ཚན་རིག་པ་རྣམས་ཀྱིས་དོ་སྣང་བྱེད་ཀྱི་མེད།

ལུས་སེམས་གཉིས་ཀྱི་བདེ་སྡུག་གི་ཁྱད་པར།

བདེ་བ་དང་སྡུག་བསྔལ་ལ་རིགས་གཉིས་སུ་ཕྱེ་སྟེ། སྒོ་ལྔའི་ཤེས་པ་ལ་བརྟེན་

ནས་ཡོང་བའི་བདེ་སྐྱིད་ནི་གཙོ་བོ་ལུས་ཤེས་དང་འབྲེལ་བ་ཡོད་པས། ལུས་ཤེས་
དང་འབྲེལ་བའི་བདེ་སྡུག་དེ་དང་། ཡིད་བློ་ཁོ་ནའི་ཐོག་ནས་ཡོང་བའི་བདེ་སྡུག་

གཉིས་བསྡུར་ན། ཡིད་བློའི་ཐོག་ནས་ཡོང་བའི་བདེ་སྡུག་དེ་ཤུགས་ཆེ་བ་ཡོད། ང་
ཚོས་ཤེས་གསལ་ལྟར། ལུས་ལ་ན་ཚ་ཛ་དྲག་ཡོད་ཀྱང་། ཆོས་པ་ཞིག་ཡིན་ན་ནད་
ན་ཚ་དེས་སྡིག་སྒྲིབ་དག་པར་ཤོག སྔོན་བསགས་ཀྱི་ལས་ངན་རྣམས་ན་ཚ་འདིས་

འཛད་འགྲོ་གི་རེད་སྙམ་པའི་བསམ་བློ་བཏང་ན། ལུས་ཀྱི་སྡུག་བསྔལ་དེས་གོ་ཆོད་
སོང་བསམ་པའི་བསམ་བློ་འཁོར་རྒྱུ་ཡོད། ཆོས་མེད་མཁན་གྱི་མི་དང་། གཞན་ཡང་
རྩེད་མོའི་འགྲན་བསྡུར་བྱེད་མཁན་གྱིས་དཀའ་ལས་ཆེན་པོ་རྒྱག་དགོས་ཀྱི་ཡོད།

འོ ན ་ཀྱང་རང་ཉི ད ་ལ་དངུལ་མང་པོ ་ ཞི ག ་དང་། མི ང ་གྲགས་ཆེ ན ་པོ ་ ཡོ ང ་བའི ་

13

ནང་ཆོས་ངོ་སྤྲོད་སེམས་ཀྱི་གསང་བ།

དམིགས་ཡུལ་འཛིན་ཏེ་དེ་སྒྲུབ་པའི་དོན་དུ་སྡུག་བསྔལ་དང་ལེན་བྱེད་ཀྱི་ཡོད། དེ་
ཡང་ཡིད་ཚོར་བདེ་བ་ཡོང་སླད་ལུས་ཚོར་གྱི་སྡུག་བསྔལ་དང་དུ་ལེན་གྱི་ཡོད།

ཡིད་བློའི་ཐོག་ནས་ཡིད་ཚིམ་པ་ཞིག་ཡོང་བ་ལ། ལུས་པོའི་ཚོར་བ་སྡུག་བསྔལ་དང་
དུ་ལེན་ཐུབ་ཀྱི་ཡོད།

གཉིས་ནས་གོ་ཆོད་སོང་སྙམ་པ་ལྟ་བུ་ཡིད་བློའི་སྟེང་ནས་བདེ་སྐྱིད་ཤུགས་

ཆེན་པོ་ཞིག་ཡོད་ན། ལུས་ཀྱི་སྡུག་བསྔལ་ཟིལ་གྱིས་གནོན་ཐུབ་ཀྱི་ཡོད་པས་ཡིད་

བློའི་སྟེང་གི་ཚོར་བ་དང་། གཙོ་བོ་ལུས་ཤེས་དང་འབྲེལ་བའི་སྒོ་ལྔའི་ཤེས་པའི་ཐོག་
ནས་བདེ་སྡུག་གི་ཚོར་བ་ཡོང་བ་གཉིས་ཡང་ལྕི་འཇལ་ན། ཡིད་བློ་ལ་བརྟེན་པ་དེ་
ཤུགས་ཆེ་བ་ཡོད།

དངོས་པོ་དང་འབྲེལ་བའི་བསམ་བློ་གཏོང་སྟངས་ལྟར་བྱས་ན། གཙོ་བོ་ལུས་

དང་འབྲེལ་བའི་ཐོག་ནས་བསམ་བློ་གཏོང་སྐབས་ཡིད་བློའི་ཐོག་ལ་བསམ་བློ་གཏོང་
ཐུབ་ཀྱི་མེད། དེའི་དབང་གིས་དངོས་པོ་ཡར་རྒྱས་ཕྱིན་པའི་ཁྱིམ་ཚང་ཞིག་ལ་

མཚོན་ན། དངོས་པོ་ཡར་རྒྱས་ཆེན་པོ་ཡོད་པ་ཞིག་ལ། ཁྱིམ་བདག་སྡུག་བསྔལ་ཁོ་

ནའི་དབང་ལས་མ་སྐྱིད་པར་སྡོད་པ་དང་། ཐ་མ་རང་ཤི་རྒྱག་མཁན་ཡང་ཡོང་གི་
ཡོད། དེ་བཞིན་སློབ་ཕྲུག་གི་ནང་དུ་མཚོན་ན། ཡིད་བློའི་ཐོག་ནས་བདེ་སྐྱིད་བསྒྲུབ་

རྒྱུའི་བསམ་བློ་དེ་ཙམ་མ་འཁོར་བའི་དབང་གིས། ཐད་ཀའི་ཕྱིའི་མཐུན་རྐྱེན་བཟང་
ངན་དེ་ཙམ་ཞིག་གིས་སེམས་ལ་དགའ་སྡུག་གི་ཚོར་བ་ཤུགས་ཆེ་ཡོང་བ་ཞིག་

ཆགས་སྐབས། སེམས་མ་སྐྱིད་པ་ཆགས་པ་དང་། འུ་ཐུག་པའི་སྐབས་སློབ་གྲྭའི་

ནང་མེ་མདའ་བརྒྱབ་སྟེ་མི་གསོད་པ་དང་། ཡང་ན་རང་ཉིད་རང་ཤི་རྒྱག་པ་ལྟ་བུ་

14

༧གོང་ས་༧སྐྱབས་མགོན་ཆེན་པོ་མཆོག

ཡོ ང་གི ་ཡོ ད ། དངོ ས ་པོ ་ཡར་རྒྱས་ཆེན་པོ ་ཕྱིན་པའི ་སྤྱི ་ཚོགས་ནང་དེ ་ལྟ་བུའི ་
སེམས་མ་སྐྱིད་པ་བྱེད་མཁན་རྒན་གཞོན་མང་པོའི་ཁྲོད་དུ་ཡོང་གི་ཡོད། དངོས་པོ་
ཡར་རྒྱས་ཕྱིན་པའི་སྤྱི་ཚོགས་ནང་ཕྱི་དངོས་པོའི་ཡར་རྒྱས་གཅིག་པུས་སེམས་ལ་

བདེ་སྐྱིད་སྤྲོད་པའི་ངེས་པ་མེད་པ་རང་ཉིད་ཀྱི་ཉམས་མྱོང་གི་ཐོག་ནས་ཤེས་རྟོགས་
ཡོང་གི་ཡོད་པ་ནི་གནད་དོན་གཅིག་ཡིན།

ཚན་རིག་དང་ནང་ཆོས་ལ་དོན་གཉེར་དགོས་ཚུལ།

ཡང་ཕྱོགས་གཞན་ཞིག་ནས་བརྗོད་ན། ཚན་རིག་སྡེ་ཚན་ནང་ཀླད་རྩ་དང་།

ཀླད་པའི ་ རྡུལ་ཕྲ་རབ་བཅས་ཀླད་པའི ་ ཚན་རི ག ་གི ་ ཤེ ས ་ཚད་མཐོ ན ་པོ ར ་སོ ན ་
སྐབས། གཞི་ནས་རྣམ་རྟོག་གམ་ཤེས་པའི་རིགས་ཀྱི་འགྱུར་བ་དང་འབྲེལ་བའི་ཀླད་

རྩའི་ནང་དུ་འགྱུར་བ་འགྲོ་བའི་ཐོག་ལ་དོ་སྣང་ཞིག་སླེབས་པ་དང་། དེ་བཞིན་སྨན་
བཅོས་དང་འབྲེལ་བའི་ཚན་རིག་གི་སྡེ་ཚན་ནང་དུའང་གཞི་ནས་སེམས་ཞི་བདེ་

བག་ཕེབས་ཡོད་ན། ལུས་ཀྱི་ནད་གཞི་སྔོན་འགོག་ལ་ཕན་ཐོགས་ཡོད་པ་དང་།
ལུས་པོ་ནད་ཀྱིས་ཟིན་ཀྱང་ནད་གཞི་མགྱོགས་པོ་དྲག་བསྐྱེད་ཡོང་བར་སེམས་བག་

ཕེ བ ས་ཤི ང་ཞི ་ལྷོད་ཀྱིས ་ཕན་ཐོ གས་ཡོ ད་ལ། སེམ ས་ནང་འཇི གས་སྣང་དང་།

དངངས་སྐྲག་སོགས་སེམས་མ་སྐྱིད་པ་ཤུགས་ཆེ་བྱས་ན་རིམ་བཞིན་ལུས་ལ་མི་
བདེ་བ་ཡོང་བ་མཐོང་སྐབས། སྨན་བཅོས་དང་འབྲེལ་བའི་ཚན་རིག་གི་ཐོག་ལ་དོ་
སྣང་གསར་པ་ཞིག་ཀྱང་སླེབས་བཞིན་ཡོད།

དེ ་ ལྟར་ཕྱོ ག ས་གཉི ས ་ཏེ ་ ཚན་རི ག ་གི ་ ཐོ ག ་ནས་ཤེ ས ་ཚད་གང་མཚམས་

མཐོན་པོར་སླེབས་སྐབས། མིའི་ཤེས་པའམ་བློའི་ཐོག་ལ་དོ་སྣང་གསར་པ་ཞིག་ཡོང་

15

ནང་ཆོས་ངོ་སྤྲོད་སེམས་ཀྱི་གསང་བ།

གི་ཡོད། སྔར་མིའི་ཤེས་པ་ཞེས་བརྗོད་སྐབས། ཀླད་པའི་རྣམ་འགྱུར་འབའ་ཞིག་ལ་
བསམ་བློ་གཏོང་གི་ཡོད་ཀྱང་། དེང་སྐབས་སེམས་ཀྱི་སྦྱོང་བརྡར་བྱས་པའི་རྐྱེན་
གྱིས་ཀླད་པའི་རྡུལ་ལ་འགྱུར་བ་འགྲོ་རྒྱུ་ཡོད་པ་ར་འཕྲོད་བྱུང་ཡོད། དེ་ལྟར་འགྱུར་

བ་གཏོང་ས་ཀླད་པའི་རྫས་དང་། འགྱུར་བ་གཏོང་མཁན་ཀླད་པའི་རྫས་མིན་པར་ནང་
ཤེས་པ་ཞེས་རྟོག་པའི་ཐོག་ནས་ཀླད་པའི་རྫས་ལ་འགྱུར་བ་ཐེབས་པ་ཞིག་མཐོང་
སྐབས། ཤེས་པ་ཞེས་པ་དེ་ནུས་པ་ཡོད་པར་དོ་སྣང་གསར་པ་ཞིག་སླེབས་ཀྱི་ཡོད།

དེ་ནི་ཚན་རིག་གི་སྡེ་ཚན་ཡིན། དེ་གཉིས་བསྡོམས་སྐབས་དུས་རབས་ཉི་ཤུ་པའི་
སྨད་ཆར་གཞི་ནས་དངོས་པོ་ཡར་རྒྱས་གཅིག་པུས་མི་འགྲིགས་པ་དང་། ཕྱི་དངོས་

པོ་གཅིག་པུ་འཚོལ་ཞིབ་ཁོ་ནའི་ཐོག་ཏུ་ཕྱིན་ན་མིའི་སྤྱི་ཚོགས་ཀྱི་དཀའ་ངལ་སེལ་
ཐུབ་སྙམ་པའི་ལྟ་སྟངས་དེར་ཅུང་ཟད་འགྱུར་བ་ཕྱིན་ཡོད།

ད་ལྟ་དུས་རབས་ཉེར་གཅིག་པའི་སྟོད་དུ་སླེབས་ཡོད། ཚན་རིག་པའི་ནང་ནས་

སེམས་ཀྱི་རྣམ་གཞག་ཐོག་ཏུ་དོ་སྣང་བྱེད་མཁན་ཤུགས་ཇེ་ཆེར་འགྲོ་བ་དང་། དེ་
ཡང་སེམས་ཀྱི་རྣམ་གཞག་ཡིན་པ་བཅས་ཧ་ཅང་ཁྱད་མཚར་དང་། ཡ་མཚན་ཞིག་

འདུག་ཅེས་བརྗོད་པ་གཅིག་པུ་མིན་པར། སློབ་གྲྭ་ཆེ་ཁག་མང་པོའི་ནང་གི་ཚན་རིག་
པ་སྙན་གྲགས་ཡོད་པ་དེ་རིགས་ཀྱིས། ཆེད་མངགས་འཆར་གཞི་དང་ལྡན་པའི་སྒོ་

ནས་རྣམ་རྟོག་གིས་འགྱུར་བའི་དབང་གིས་ཀླད་རྩར་འགྱུར་བ་ཇི་ལྟར་འགྲོ་མིན་ལ་
ཉམས་ཞིབ་བྱེད་པའི་ལས་འཆར་བསྒྲིགས་ཡོད། ཆེས་མཐོའི་སློབ་གཉེར་ཁང་ཁག་
ཁ་ཤས་ནས་དེ་ལྟར་བྱེད་པ་མ་ཟད། དེ་དག་དང་ངོས་རང་འབྲེལ་བ་ཡོད། དེ་དག་གི་
ཐོག་ནས་དོ་ནན་གྱིས་ཞིབ་འཇུག་བྱེད་པའི་ལས་འཆར་འདིང་བཞིན་ཡོད།

16

༧གོང་ས་༧སྐྱབས་མགོན་ཆེན་པོ་མཆོག

འདི་ལྟ་བུའི་དུས་སྐབས་ཤིག་ལ་རིགས་གཅིག་གིས་ཆོས་ཕྱོགས་ཀྱི་ཐོག་ལ་

གཞི་ནས་དོ་སྣང་གསར་པ་ཞིག་སླེབས་བཞིན་པ་དང་། དངོས་པོ་ཡར་རྒྱས་གཅིག་

པུས་བདེ་སྐྱིད་སྐྲུན་མི་ཐུབ་པར་བརྟེན། ཆོས་ཕྱོགས་ཀྱི་ཐོག་ལ་དོ་སྣང་གསར་པ་
ཞིག་སླེབས་པ་ཡོང་གི་འདུག དཔེར་ན། རྒྱ་ནག་ལྟ་བུར་མཚོན་ན༑ དེང་སྐབས་
དངོས་པོ་ཡར་རྒྱས་ཕྱིན་ནས་འབྱོར་ལྡན་གྱི་རིགས་མང་པོ་ཞིག་དང་། དེ་བཞིན་

ཤེས་ཡོན་ཅན་མང་པོས་ཆོས་ལ་དོ་སྣང་གསར་པ་བྱེད་བཞིན་ཡོད་པ་མཐོང་ཆོས་
སུ་ཡོད། དེར་བརྟེན་ཕྱི་དངོས་པོ་ཁོ་ནའི་ཐོག་ནས་མིའི་དགོས་མཁོ་ཆ་ཚང་སྒྲུབ་

ཐུབ་ཀྱི་མེད་པ་ཉམས་མྱོང་གི་ཐོག་ནས་གཞི་ནས་དོ་སྣང་གསར་པ་ཞིག་སླེབས་ཏེ་
ཆོས་ཕྱོགས་ལ་དོ་སྣང་གསར་པ་སླེབས་པ་ཞིག་ཡོང་གི་ཡོད།

ཆོས་དང་མ་འབྲེལ་བའི་བཟང་སྤྱོད་གོང་འཕེལ།

ཡང་རི ག ས་གཅི ག ་གི ས ་སེ མ ས་ཀྱི ་ ཡར་རྒྱས་དེ ་ གལ་འགངས་ཆེ ན ་པོ ར ་

མཐོང་ཡང་། ཆོས་ལ་དོ་སྣང་མེད་པའི་རིགས་གཅིག་ཡོད། དེའི་རིགས་རྣམས་ལ་རྒྱ་

གར་ནང་གནའ་རབས་ནས་ Secular Ethics ༼ཆོས་དང་མ་འབྲེལ་བའི་ཡ་རབས་བཟང་
སྤྱོད།༽

གོམས་གཤིས་ཆོས་དང་མ་འབྲེལ་བའི་མིའི་བཟང་སྤྱོད་ཀྱི་རིན་ཐང་གོང་

འཕེལ་གཏོང་རྒྱུ་ཞིག Secular

༼བཟང་སྤྱོད།༽

ཅེས་པ་ཆོས་ལ་ངོ་རྒོལ་བྱས་པའི་

དོན་མིན། བོད་སྐད་དུ་ཆོས་མེད་སྐྱ་བོའི་རིང་ལུགས་ཞེས་སྔར་བརྗོད་མཁན་ཞིག་
བྱུང་། དེ་ལྟར་བརྗོད་ན་གོ་བ་ཏག་ཏག་སླེབས་ཀྱི་མེད། Secular ཞེས་པ་ནི་

དམིགས་བསལ་གྱི་ཆོས་ཤིག་དང་དུ་ལེན་པ་མིན་ལ༑ ཆོས་ལ་མ་གུས་པའང་མིན་

པར་ཆོས་ཚང་མར་སྤྱི་སྙོམས་ཉི་མ་ལྟར་བལྟས་ཏེ༑ ཆོས་དད་མེད་མཁན་རྣམས་

17

ནང་ཆོས་ངོ་སྤྲོད་སེམས་ཀྱི་གསང་བ།

ལའང་བརྩི་བཀུར་བྱེད་པ་ཞིག་ལ་བརྗོད་ཀྱི་ཡོད།

དེའི་སྐོར་སྔ་ལོ་ཞིག་ལ་ཨ་ཊོ་ཝ་ནི་དང་བཀའ་མོལ་བྱུང་སྐབས་ཁོང་གིས་ཧ་

ཅང་གསལ་པོར་གསུངས་པ་ལ། རྒྱ་གར་རྒྱལ་ཁབ་མང་གཙོ་ཚད་ལྡན་ཞིག་དང་། དེ་
ཡང་བརྟན་པོར་གནས་ཐུབ་པ་ནི་ལོ་ངོ་སྟོང་ཕྲག་གི་སྔོན་ནས་བསམ་ཚུལ་མི་མཐུན་
པ་ཕན་ཚུན་སྐྱོན་བརྗོད་བྱེད་བཞིན་དུ། བསམ་ཚུལ་མི་མཐུན་པའི་ལྟ་བ་འཛིན་

མཁན་གྱི་སྐྱེ་བོ་དེ་དང་དེར་གུས་ཞབས་བྱེད་པའི་ལམ་སྲོལ་ཞིག་ཕ་མེས་ནས་དར་
འཕེལ་བྱུང་ཡོད་ཅེས་གསུངས་ཤིང་། ཁོང་གིས་དེའི་དཔེར་བརྗོད་ལ། མུ་སྟེགས་

རྒྱང་འཕེན་པས་སྐྱེ་བ་སྔ་ཕྱི་དང་། ལས་རྒྱུ་འབྲས་མེད་པར་འདོད་ཅིང་། རྒྱུ་དང་རྐྱེན་

སོགས་ཀྱི་རྙོག་དྲ་ཚ་པོ་དེ་ལྟར་མེད་པར། རང་བཞིན་གྱི་ཐད་ཀ་ཐད་ཀར་ང་རང་
ཚོའི་མངོན་འགྱུར་ལ་མཐོང་བ་དེ་ལས་གཞན་གྱི་ལྐོག་གྱུར་མེད་ལ། ཚད་མ་ལ་
མངོན་སུམ་ཚད་མ་གཅིག་པུ་འདོད་པ་ལྟ་བུ་དང་། དཀོན་མཆོག་དང་སྐྱབས་གནས་

སོགས་གང་ཡང་མེད་ཅེས་བརྗོད་པས་ཆད་ལྟ་བར་བརྩི་གི་ཡོད། དེས་ན་མུ་སྟེགས་

རྒྱང་འཕེན་པ་ནི་ཆད་ལྟ་ཡིན་ལ། རྒྱང་འཕེན་པའི་ལྟ་གྲུབ་ལ་སྐྱོན་བརྗོད་བྱེད་པ་དང་།
དགག་པ་རྒྱག་པ་སོགས་ཆོས་ལུགས་ཚང་མས་བྱེད་ཀྱི་ཡོད། འོན་ཀྱང་ཆད་ལྟའི་ལྟ་
བ་འཛིན་མཁན་རྣམས་ལ་དྲང་སྲོང་ཞེས་འབོད་དེ་གུས་ཞབས་བྱེད་པའི་མིང་ཚིག་
བེད་སྤྱོད་བྱེད་ཀྱི་ཡོད། དེ་ཆད་ལྟ་བ་རེད་སྤྲང་པོ་སྡུག་ཅག་ཅེས་མི་བརྗོད་པར། ཆད་
ལྟ་བ་རྣམས་ལ་དྲང་སྲོང་ཞེས་བརྗོད་ཀྱི་ཡོད་སྐོར་གསུངས་བྱུང་།

དེ་ལྟར་རྒྱ་གར་ལ་སྔར་ནས་ལྟ་བ་མི་འདྲ་བ་མང་དུ་ཡོད་ལ། ལྟ་བ་མི་མཐུན་པ་

ཕན་ཚུན་དགག་པ་རྒྱག་རེས་བྱེད་བཞིན་ཡོད་ཀྱང་། ལྟ་བ་དེ་འཛིན་མཁན་དེར་སྡུག་

18

༧གོང་ས་༧སྐྱབས་མགོན་ཆེན་པོ་མཆོག

ཅག་རེད་ཅེས་ཕྱིར་ཕུད་མ་བྱས་པར་དེར་གུས་ཞབས་བྱེད་པའི་ལམ་སྲོལ་ཞིག་

ཡོད། རྒྱ་གར་མང་གཙོ་ཡག་པོ་ཡོང་བའི་རྒྱུ་མཚན་དེ་ལྟར་རེད་ཅེས་གསུངས་བྱུང་།
དེས་ན་ Secular ཞེས་པ་ནི་ཆོས་ལུགས་ཚང་མར་གུས་ཞབས་བྱེད་པ་མ་

ཟད། ཆོས་མེད་མཁན་རྣམས་དང་། ཆོས་ལ་སྐྱོན་དུ་ལྟ་མཁན་རྣམས་ལའང་གུས་
ཞབས་བྱེད་པ་ཞིག་སྟེ། སྔར་ལོ་ངོ་སྟོང་ཕྲག་གི་གོང་ནས་ཆད་ལྟ་བ་རྒྱང་འཕེན་པ་

དང་། ཆོས་ལ་སྐྱོན་དུ་ལྟ་མཁན་རྣམས་ལའང་གུས་ཞབས་བྱེད་བཞིན་ཡོད་པས།
དེང་གི་ཆོས་མེད་མཁན་ལའང་གུས་ཞབས་བྱེད་དགོས་པ་ཞིག་ཆགས་ཡོད། དེར་

བརྟེན། Secular ཞེས་པ་ནི་ཆོས་ལ་དགག་པ་རྒྱག་པ་དང་། ཆོས་ལ་མ་གུས་པ་

བྱས་པའི་དོན་མིན་པར་ཆོས་མཐའ་དག་ལ་གུས་པ་བྱེད་པ་དང་། ཆོས་མེད་མཁན་
རྣམས་ལའང་གུས་ཞབས་བྱེད་པ། མི་ཐམས་ཅད་གཅིག་པ་ཡིན།

དཔེར་ན། བྱང་ཆུབ་སེམས་དཔའི་སྡེ་སྣོད་ཀྱི་གཞུང་ལྟར་ན། མི་ཐམས་ཅད་

གཅིག་པ་ཡིན། རང་གི་དགྲ་གཉེན་གྱིས་མཚོན་སུ་ཞིག་ཡིན་ནའང་བདེ་བ་འདོད་པ་

དང་། སྡུག་བསྔལ་མི་འདོད་པ་གཅིག་གྱུར་རེད། ཕྱོགས་གཅིག་ནས་མི་ཡིན་པ་
གཅིག་གྱུར་དང་། རྒྱ་ཆེ་ས་ནས་སེམས་ལྡན་ཡིན་པ་གཅིག་པ་རེད་ཅེས་མཐའ་དག་

ལ་གུས་ཞབས་བྱེད་པ་ཞིག་ཡོང་གི་ཡོད། ཡང་ཆོས་ལ་དོ་སྣང་མེད་ཀྱང་སེམས་ལ་
དོ་སྣང་བྱས་ཏེ་སེམས་ཞི་བདེ་བག་ཕེབས་དགོས་ཞེས་བརྗོད་མཁན་ཇེ་མང་དུ་འགྲོ་
བཞིན་ཡོད།

བདག་གི་གོ་དོན་དང་དེའི་འདོད་ཚུལ།

ཆོས་འདོད་མཁན་གྱི་སྡེ་ཚན་ནང་སྔར་བཤད་ཟིན་པ་ལྟར། ལོ་ངོ་སྟོང་ཕྲག་རིང་

19

ནང་ཆོས་ངོ་སྤྲོད་སེམས་ཀྱི་གསང་བ།

ལྟ་གྲུབ་ཡོད་པའི་ཆོས་ལུགས་གཙོ་ཆེ་བ་རྣམས་ཀྱིས་དྲི་བ་གསུམ་ལ་ལན་འདེབས་
ཀྱི་ཡོད། དྲི་བ་གསུམ་ནི། བདག་གམ། ངའམ། གང་ཟག་ཅེས་པ་དེ་གང་ཞིག་ཡིན་
ནམ། བདག་གམ། ངའམ། གང་ཟག་ཅེས་པ་དེར་ཐོག་མ་ཡོད་དམ་མེད། བདག་གམ།

ངའམ། གང་ཟག་ཅེས་པ་དེར་ཐ་མའི་མཐའ་ཡོད་དམ་མེད་ཅེས་པའི་དྲི་བ་གསུམ་པོ་
དེ་ཡིན། སྔར་ལོ་ཞིག་ལ་ཨམ་བྷ་སར་ཆོས་ལུགས་འདྲ་མིན་གྱི་ཚོགས་འདུའི་ཐོག་

སོ་ཕི་ཡི་ལྟ་གྲུབ་སྨྲ་བ་མཁས་དབང་ཞིག་གིས། དྲི་བ་གསུམ་པོ་དེ་བཏོན་གནང་སོང་

བ་དེ་དག་ཧ་ཅང་ཡག་པོ་འདུག གོང་གསལ་དྲི་བ་གསུམ་ལ་ཆོས་ལུགས་ཁག་ནས་
ལན་རྒྱག་སྟངས་མི་འདྲ་བ་ཡོང་གི་ཡོད།

དེ་ཡང་དྲི་བ་དང་པོ་བདག་གམ། ངའམ། གང་ཟག་ཅེས་པ་གང་ཞིག་ཡིན་ནམ།

ཞེ ས ་པ་དེ ར ་སངས་རྒྱས་པའི ་ ཆོ ས ་མ་གཏོ ག ས་ཆོ ས ་ལུགས་གཞན་ཚང་མས་
དབྱིན་ཇིའི་སྐད་དུ་སོལ་ Soul
སྦྱར་གྱི་སྐད་དུ་ཨདྷམ་

༼བདག༽

༼རྟག་གཅིག་རང་དབང་བའི་བདག༽

ཅེས་དང་། ལེགས་

ཅེས་བརྗོད་ཀྱི་ཡོད། གཞུང་ལུགས་ཁག་ཏུ་རྟག་

གཅིག་རང་དབང་བ་སྟེ་བདག་གམ་གང་ཟག་ཅེས་བརྗོད་ཅིང་། དེའི་དོན་ནི་ཕུང་པོར་
འགྱུར་བ་འགྲོ་བ་ལྟར་མིན་པར་བདག་ཅེས་པ་ནི་འགྱུར་བ་མེད་པར་གནས་མཁན་
ཞིག་དང་། ཕུང་པོ་དུ་མའི་རང་བཞིན་དང་། བདག་ཅེས་པ་ནི་གཅིག་རེད་ཅེས་དང་།

ཕུང་པོ་ནི་གཅིག་གིས་གཅིག་ལ་བལྟོས་པ་ཞིག་དང་། བདག་ཅེས་པ་ནི་ཕུང་པོར་
བལྟོས་མེད་དང་། ཕུང་པོ་ལས་དོན་གཞན་ཡན་གར་དུ་གནས་ཡོད་པས། ནང་པ་
སངས་རྒྱས་པའི་གཞུང་ནས་ Soul དང་། ཨདྷམ། ཞེས་པའི་ངོ་བོ་དེ་གང་འདྲ་
ཞིག་རེད་ཅེ་ན། རྟག་གཅིག་རང་དབང་སྟེ། རྟག་པ་དང་། གཅིག་པུ། རང་དབང་

20

༧གོང་ས་༧སྐྱབས་མགོན་ཆེན་པོ་མཆོག

བཅས་ཀྱི་མིང་བཏགས་ཡོད།

ཆོས་ལུགས་གཞན་ཚང་མས་བདག་ཅེས་བཤད་ཀྱི་ཡོད། དེ་ལྟར་བཤད་

དགོས་དོན་ཡང་། ང་རང་ཚོའི་མྱོང་བའི་ཐོག་ནས། དཔེར་ན། ད་ལྟ་ལོ་བདུན་ཅུ་དོན་
གྲངས་སུ་སླེབས་པའི་ངའི་ལུས་འདི་སྐྱེས་པའི་སྐབས་ནས་ཡོད་སྙམ་པ་དྲན་གྱི་མེད།

ད་ལྟའི་ལུས་འདི་སྐྱེས་པའི་སྐབས་ཀྱི་ལུས་ཀྱི་རིགས་རྒྱུན་ནམ་རྫས་རྒྱུན་ཡིན་ན་
ཡང་། ད་ལྟའི་ལུས་འདི་སྐབས་དེ་དུས་ནས་ཡོད་བསམ་པ་མི་དྲན་ཞིང་། བྱིས་པ་

དང་། གཞོན་ནུ། དར་མ། དར་ཡོལ། རྒས་འཁོགས་བཅས་ལུས་ལ་འགྱུར་བ་རིམ་
པར་འགྲོ་བ་དང་། ལུས་དེ་དང་འབྲེལ་བའི་ཤེས་པ་ལའང་འགྱུར་བ་འགྲོ་གི་ཡོད་པ་ང་

ཚོའི་ཉམས་མྱོང་གི་ཐོག་ནས་ཤེས་ཀྱི་ཡོད། འོན་ཀྱང་ང་ཡི་ལུས་དང་། ང་སྐྱེས་པའི་
སྐབས་ཞེས་སོགས་བསམ་བློར་འཁོར་རྒྱུ་ཡོད། དེས་ན་ང་དེ་ལུས་ལ་འགྱུར་བ་འགྲོ་

བ་ལྟར་མིན་པ་ཞིག་བློ་ངོར་འཆར་གྱི་ཡོད། ལུས་དང་མ་འབྲེལ་བར་ང་དེའི་ཚེ་དེའི་
དུས་ཞེས་ཀྱང་བརྗོད་རྒྱུ་ཡོད།

ང་ཡི་ལུས་དང་། ང་ཡི་སེམས་ཞེས་བརྗོད་སྐབས། ལུས་དང་སེམས་ལ་བདག་

པོ་རྒྱག་མཁན་གྱི་ང་ཞིག་ཟུར་དུ་ཡོད་པ་བློར་འཆར་རྒྱུ་ཡོད། ངའི་ལུས་དེ་ང་ལ་
ཚུར་བལྟོས་པ་ཞིག་དང་། ང་དེ་ངའི་ལུས་ལ་ཕར་བལྟོས་པ་མེད་པ་ཞིག་བློར་ཤར་གྱི་
ཡོད། དེས་ན་ང་དེ་རྟག་པ་དང་། གཅིག་པུ། རང་དབང་བ་བཅས་སངས་རྒྱས་པའི་
ཆོས་མ་གཏོགས་ཆོས་ལུགས་གཞན་ཚང་མས་དེ་ལྟར་འདོད་ཀྱི་ཡོད།

ནང་པ་སངས་རྒྱས་པའི་ཆོས་ནས་དེ་ལྟ་བུའི་ང་རང་རྐྱ་བ་དང་། རྟག་པ། གཅིག་

པུ། རང་དབང་བ་བཅས་བསམ་པ་ནི་གྲུབ་མཐས་བཏགས་པའི་བློ་ཡིན་པ་ལས་བློ་

21

ནང་ཆོས་ངོ་སྤྲོད་སེམས་ཀྱི་གསང་བ།

ལྷན་སྐྱེས་ལ་མེད། རྩ་བ་ཆགས་སྡང་སྐྱེ་བའི་གཞི་མ་ནི་ངའོ་སྙམ་པའི་ཨ་འཐས་

ཚུགས་ཐུབ་པ་འཛིན་པའི་ངར་འཛིན་དེས། ང་ཡི་དགྲ་གཉེན་གཉིས་ང་ལ་ཡིད་དུ་
འོང་བ་དང་། ང་ལ་ཡིད་དུ་མི་འོང་བ་སྣང་གི་འདུག་ཅེས་ཡུལ་དང་དུ་བླངས་ནས་ཞེན་

ཅིང་ཆགས་པའི་ཆགས་པ་དང་། ཡུལ་ལ་མི་འདོད་པར་རྒྱབ་ཀྱིས་ཕྱོགས་པའི་སྡང་
བའི་བློ་བཅས། ཆགས་སྡང་གཉིས་པོ་ངར་འཛིན་པའི་བློ་ལ་བརྟེན་ནས་ཡོང་གི་ཡོད་
ཅེས་ནང་པའི་གཞུང་ནས་གསུང་གི་ཡོད།

ངར་འཛིན་པའི་བློ་དེས་རྟག་གཅིག་རང་དབང་བར་ལྟ་བའི་ལྟ་གྲུབ་དེའི་ངར་

འཛིན་པའི་བློ་དེ་བརྟན་དུ་གཏོང་གི་ཡོད། དེས་ན་ནང་པའི་གཞུང་ནས་དེ་ལྟ་བུའི་རྟག་

གཅིག་རང་དབང་བའི་ང་མེད་ཅིང་། དེ་ནི་ཕྱོགས་གཅིག་ནས་གྲུབ་མཐས་བཏགས་
པ་ཞིག་དང་། མདོར་ན་ངར་འཛིན་པའི་བློ་དེ་ད་དུང་སྡུག་བསྔལ་དང་། ཆགས་སྡང་
སྐྱེ་བའི་གཞི་རྩ་བརྟན་དུ་འགྲོ་གི་ཡོད་པས་དེ་ནི་ནོར་འཁྲུལ་ཡིན་པས། ནང་པའི་

གཞུང་ནས་དེ་ལྟ་བུའི་རྟག་གཅིག་རང་དབང་བའི་བདག་ཐ་སྙད་དུ་ཡང་མེད། ཐ་སྙད་
དུ་ཡོད་པའི་ང་ནི་ཕུང་པོ་ལ་བརྟེན་ནས་ཐོགས་པའམ་ཕུང་པོར་བལྟོས་པ་ཞིག་ཡིན་
ཞེས་གསུང་གི་ཡོད།

བདག་ཅེས་པ་དེ་གང་ཞིག་ཡིན་ནམ། ཞེས་པའི་དྲི་བའི་ལན་ལ་མི་འདྲ་བ་ཁག་

གཉིས་ཡོད། དེ་ཡང་རྟག་གཅིག་རང་དབང་བའི་ཕུང་པོ་ལས་དོན་གཞན་པའི་བདག་

ཡོད་པར་འདོད་པའི་ལུགས་གཅིག་ཡོད། དེ་ནི་ནང་པ་མིན་པའི་ལྟ་གྲུབ་ཡོད་པའི་

ཆོས་ལུགས་གཞན་ཚང་མ་འདོད་ཚུལ་དེའི་ཐོག་འགྲོ་གི་ཡོད། བདག་མེད་ཅེས་
བརྗོད་མཁན་ནི་ནང་པ་སངས་རྒྱས་པའི་ཆོས་ལུགས་གཅིག་པུ་ཡིན་པས་འདོད་

22

༧གོང་ས་༧སྐྱབས་མགོན་ཆེན་པོ་མཆོག

ལུགས་མི་འདྲ་བ་ཞིག་ཡིན།

ངའམ་བདག་ལ་ཐོག་མ་ཡོད་དམ་མེད།

དེ་ནས་བདག་དེར་ཐོག་མ་ཡོད་དམ་མེད་ཅེས་པའི་དྲིས་ལན་ལ། བདག་ལ་

ཐོག་མ་ཡོད་མེད་ཞིབ་འཇུག་བྱེད་སྐབས། འཇིག་རྟེན་བཀོད་པ་པོའི་དཀོན་མཆོག་
གིས། འཇིག་རྟེན་བཀོད་པར་འདོད་མཁན་གྱི་ལྟ་གྲུབ་འཛིན་མཁན་རྣམས་ཀྱིས་ང་

ལ་ཐོག་མ་ཡོད། དཔེར་ན། ཡེ་ཤུའི་བླ་མ་ཧ་ཅང་ཡག་པོ་ཞིག་ཡོད་པ་ཁོང་རྒྱ་གར་དུ་
རྒྱུན་རིང་བཞུགས་པ་དང་། རྒྱ་གར་དུ་བཞུགས་སྐབས་རྒྱ་གར་སཱ་དྷུ་ཡི་གྱོན་གོས་
ལྟ་བུ་གྱོན་ནས་བཞུགས་ཀྱི་ཡོད། ཁོང་སྔ་མོ་ནས་ངོ་ཤེས་ཀྱི་ཡོད་པས། ངོས་ནས་

ཁོང་ལ་ཉིན་ཞིག་ཡེ་ཤུའི་ཆོས་པ་རྣམས་ཀྱིས་སྐྱེ་བ་སྔ་མ་འདོད་ན་སྐྱོན་གང་ཞིག་
ཡོད་དམ་ཞེས་བཀའ་འདྲི་ཞུས་པར། ཁོང་གིས་སྐྱེ་བ་སྔ་མ་འདོད་ཤེས་ཐབས་མེད།
སྐྱེ་བ་འདིའམ་ཚེ་འདི་ཉིད་དཀོན་མཆོག་གིས་ཐད་ཀར་བཀོད་པ་རེད་ཅེས་གསུངས་

བྱུང་། དེ་ནི་ཧ་ཅང་ནུས་པ་ཆེན་པོ་ཞིག་རེད་འདུག ཚིག་དེས་དཀོན་མཆོག་ལ་ཕ་
ཡི་འདུ་ཤེས་སླེབས་པ་སོགས་མདོར་ན་རང་ཉིད་ཀྱི་མི་ཚེ་འདི་ཉིད་བཟོ་མཁན་

འཇིག་རྟེན་བཀོད་པ་པོའི་དཀོན་མཆོག་ཡིན་བསམ་སྐབས། དེ་ལ་དམིགས་བསལ་

གྱི་སེམས་ཐག་ཉེ་པོ་ཞིག་ཡོང་བ་ཡིན། དེ་ལྟ་བུའི་ལྟ་ཚུལ་དེས་དཀའ་ངལ་སེལ་
རྒྱུར་ཕན་གྱི་ཡོད༌། སངས་རྒྱས་པའི་གཞུང་ནས་དེ་ལྟ་བུའི་དཀོན་མཆོག་དེར་རྟག་
པ་རང་བྱུང་གི་སྐྱེས་བུ་ཞེས་ཐ་སྙད་འདོགས་ཀྱི་ཡོད། དེ་ཡང་དཀོན་མཆོག་དེ་རྒྱུ་

རྐྱེན་གྱིས་བྱས་པ་ཞིག་མིན་པར་ཐོག་མ་མེད་པ་ནས་ཡོད་པ་དང་། རང་བྱུང་ཡིན་པ་
ལས། ལམ་ལ་བསླབས་ཤིང་རྒྱུ་རྐྱེན་ལ་བརྟེན་ནས་བྱུང་བའི་དཀོན་མཆོག་ཅིག་

23

ནང་ཆོས་ངོ་སྤྲོད་སེམས་ཀྱི་གསང་བ།

མིན། དེར་བརྟེན་འགྱུར་བ་མེད་པའི་རྟག་པ་དང་། རྒྱུ་རྐྱེན་ལ་བསླབས་ནས་བྱུང་བ་
ཞིག་མིན་སྟབས། རྟག་པ་རང་བྱུང་གི་སྐྱེས་བུ་ཞེས་བརྗོད་ཀྱི་ཡོད།

དེ་ལྟ་བུའི་རྟག་པ་རང་བྱུང་གི་སྐྱེས་བུ་དེར་ཇི་ཙམ་གྱིས་སེམས་ཐག་ཉེ་བ་དང་།

ཡིད་ཆེས་ཡོད་པའི་ཚོད་ཀྱིས་ང་ཞེས་པའི་འཛིན་པ་དེ་ཤུགས་ཆུང་དུ་འགྲོ་བར་ཕན་

ཐོགས་ཡོད། བདག་དཀོན་མཆོག་གིས་བཀོད་པ་རེད། དཀོན་མཆོག་མཁྱེན་ཞེས་
བསམ་པའི་བློ་ཤུགས་ཇི་ཙམ་ཆེ་བ་ཡོད་པ་དེ་ཙམ་གྱིས་ང་ཞེས་བདག་ཏུ་ལྟ་བ་དེ་

ཤུགས་ཆུང་དུ་འགྲོ་བར་ཕན་ཐོགས་ཡོད། འཇིག་རྟེན་བཀོད་པ་པོའི་དཀོན་མཆོག་

གིས་བཀོད་པའི་ཉིན་ནས་བཟུང་བདག་དེ་གྲུབ་པ་ཡིན། དེས་ན་ང་རང་ཚོའི་ད་ལྟའི་

ང་ཞེས་པ་དེ་ཕུང་པོ་ལས་དོན་གཞན་པའི་རྟག་གཅིག་རང་དབང་བའི་བདག་ཅིག་
ཡོད་པ་ཡིན། དེ་ནི་ Soul

༼རྟག་གཅིག་རང་དབང་བའི་བདག༽

ཅེས་པ་དེ་ཡིན། དེ་ལྟ་བུའི་

Soul དེར་ཐོག་མ་ཡོད་དམ་ཞེ་ན། དེ་ལ་ཐོག་མ་ཡོད། ངའི་མི་ཚེ་འདི་གྲུབ་པའི་
ཉིན་ Soul དེ་བྱུང་ཞིང་། དེ་དཀོན་མཆོག་གིས་བཀོད་པ་ཡིན། དེ་ནི་བདག་གི་
ཐོག་མ་དེ་ཡིན།

འདིའི་སྐོར་སྔར་བཤད་ཟིན་ཀྱང་། འདི་ལོ་སློབ་ཕྲུག་གསར་པ་མང་པོ་ཞིག་

ཡོད་སྟབས། བསྐྱར་བཟློས་ཡིན་ནའང་སྐྱོན་ཆེ་བ་མེད། སྤྱིར་འཇིག་རྟེན་བཀོད་པ་

པོ་འདོད་མཁན་ནམ། རྟག་པ་རང་བྱུང་གི་སྐྱེས་བུ་འདོད་མཁན་གྱི་ནང་དུའང་སྐྱེ་བ་

གཅིག་ལས་མི་འདོད་མཁན་ཡེ་ཤུ་དང་། ཁ་ཆེ། འཇུ་ཐའེ་ཛིམ་བཅས་སྡེ་ཚན་གཅིག་
དང་། ཧིན་དྷུའི་བྲམ་ཟེའི་ཆོས་ལུགས་ནང་རྩ་བ་ཚངས་པས་བཀོད་པར་འདོད་ཀྱང་།

ལས་འབྲས་ཀྱི་ཐོག་ནས་སྐྱེ་བ་བཟང་ངན་སྣ་ཚོགས་ཡོང་རྒྱུ་ཡོད་པ་ཞིག་ཀྱང་འདོད་

24

༧གོང་ས་༧སྐྱབས་མགོན་ཆེན་པོ་མཆོག

ཀྱི་ཡོད། མཐར་གཏུགས་ན་དཀོན་མཆོག་གིས་བཀོད་པ་ཡིན། འོན་ཀྱང་ལས་བཟང་

ངན་ལ་བརྟེན་ནས་སྐྱེ་བ་སྔ་ཕྱི་ཡོད་པ་ཞིག་འདོད་ཀྱི་ཡོད། དེས་ན་འཇིག་རྟེན་བཀོད་
པ་པོ་འདོད་མཁན་གྱི་ནང་དུ་ཡང་མི་ཚེ་འདི་ཉིད་བདག་གི་ཐོག་མ་ཡིན་པར་འདོད་
མཁན་གཅིག་དང་། བདག་གི་ཐོག་མ་མི་ཚེ་འདི་མིན་པར་ཚེ་རབས་མང་པོ་ཕྱིན་པ་

ཞིག་ཏུ་འདོད་ཀྱི་ཡོད། འོན་ཀྱང་མཐར་གཏུགས་ན་དཀོན་མཆོག་གིས་བཀོད་པ་
རེད་ཅེས་འདོད་སྐབས་བདག་ལ་ཐོག་མ་འཇོག་གི་ཡོད།

དེ་ནས་འཇིག་རྟེན་བཀོད་པ་པོ་མི་འདོད་མཁན་གྱི་ཆོས་ལུགས་ཀྱི་ནང་ནས་

མུ་སྟེགས་པའི་གཞུང་དུ་ནང་པ་སངས་རྒྱས་པའི་ཆོས་མ་དར་བའི་གོང་རོལ་ནས་
གྲངས་ཅན་པའི་ཆོས་ལུགས་དར་ཟིན་པ་དང་། ནང་པའི་གཞུང་དུ་གསལ་བ་ལྟར་ན།
གྲངས་ཅན་པ་ལ་གྲངས་ཅན་ལྷ་བཅས་པ་དང་། གྲངས་ཅན་ལྷ་མེད་པ་གཉིས་སུ་
བཤད་ཅིང་། གྲངས་ཅན་ལྷ་མེད་པས་འཇིག་རྟེན་བཀོད་པ་པོ་མི་འདོད་ཅིང་། ཤེས་
བྱ་ཉི་ཤུ་རྩ་ལྔའི་རྣམ་གཞག་གི་ཐོག་ནས་འགྲོ་གི་ཡོད། འོན་ཀྱང་དེའི་ཐོག་མ་ཇི་ལྟར་

འཇོག་མིན་ཞིབ་ཕྲ་ངོས་ནས་ཤེས་ཀྱི་མེད། དེ་མིན་གཅེར་བུ་བ་དང་། ནང་པ་སངས་
རྒྱས་པའི་ཆོས་ལུགས་གཉིས་དུས་མཉམ་ལྟ་བུར་བྱུང་ཞིང་། གཅེར་བུ་བའི་སྟོན་པ་
རྒྱལ་བ་པ་ནི་སྟོན་པ་བཅོམ་ལྡན་འདས་ལས་ལོ་ཉི་ཤུ་ཙམ་གྱིས་བགྲེས་པ་ཡོད་པའི་

གསུང་རྒྱུན་ཞི ག ་ཡོ ད ། གང་ལྟར་གཙོ ་ བོ ་ ནི ་ མི ་ ཐོ ག ་གཅི ག ་ལྟ་བུ་ཆགས་ཡོ ད །
སངས་རྒྱས་པ་དང་གཅེར་བུ་བའི་ཆོས་ལུགས་གཉིས་ཀྱིས་འཇིག་རྟེན་བཀོད་པ་

པོའམ་རྟག་པ་རང་བྱུང་གི་སྐྱེས་བུ་མི་འདོད། འོ་ན་འཇིག་རྟེན་འདིའི་ཕྱི་སྣོད་དང་།

ནང་བཅུད་ཀྱི་འཇིག་རྟེན་གང་ལ་བརྟེན་ནས་བྱུང་ངམ་ཞེ་ན། རང་རང་གི་རྒྱུ་དང་རྐྱེན་

25

ནང་ཆོས་ངོ་སྤྲོད་སེམས་ཀྱི་གསང་བ།

ཙམ་ལ་བརྟེན་ནས་བྱུང་ཞེས་རྒྱུ་འབྲས་ཀྱི་རྣམ་གཞག་འདོད་ཀྱི་ཡོད། དེར་བརྟེན་
བདག་ལ་ཐོག་མ་འཇོག་ཐུབ་ཐབས་མེད།

གྲངས་ཅན་པ་དང་གཅེར་བུ་བ་གཉིས་ཀས་རྟག་གཅིག་རང་དབང་བའི་བདག་

འདོད་ཅིང་། ནང་པ་སངས་རྒྱས་པས་དེ་ལྟར་མི་འདོད་པ་ཡིན། རྩ་བ་འཇིག་རྟེན་

བཀོད་པ་པོ་རྟག་པ་རང་བྱུང་གི་སྐྱེས་བུས་བཀོད་པ་མི་འདོད་པར་རྒྱུ་དང་རྐྱེན་ཙམ་

ལ་བརྟེན་ནས་བྱུང་བ་གཅིག་པ་ཆགས་ཡོད། ནང་གསེས་ནང་པ་སངས་རྒྱས་པ་
དང་། གཅེར་བུ་བ། གྲངས་ཅན་ལྷ་མེད་པ་བཅས་ཀྱི་ཁྱད་པར་ནི། རྟག་གཅིག་རང་
དབང་བའི་བདག་འདོད་དང་མི་འདོད་ཀྱི་ཐོག་ནས་ཁྱད་པར་ཡོང་གི་ཡོད། དེ་ལྟར་

འཇིག་རྟེན་བཀོད་པ་པོ་མི་འདོད་མཁན་རྣམས་ཀྱིས་ཕལ་ཆེར་བདག་ལ་ཐོག་མ་མེད་
ཅེས་གསུང་གི་མེད་དམ། ཐག་ཆོད་པ་ངས་མི་ཤེས།

ནང་པ་སངས་རྒྱས་པའི ་ ལྟ་གྲུབ་ཀྱི ་ ཐོ ག ་ནས་ཇི ་ ལྟར་གསུངས་སམ་ཞེ ་ ན།

བདག་ལ་ཐོག་མ་ཡོད་དམ་མེད་རྩད་གཅོད་བྱེད་པ་ལ། བདག་ཕུང་པོ་ལ་བརྟེན་ནས་
བཏགས་པ་ཡིན་སྟབས། གདགས་གཞི་ཕུང་པོ་ལ་ཐོག་མ་ཡོད་མེད་ཀྱི་ཐོག་ལ་

བསམ་བློ་གཏོང་དགོས་པ་ཡིན། བདག་ཅེས་པ་ཕུང་པོ་ལ་བརྟེན་ནས་བཞག་པ་ཡིན་

སྟབས། གང་ལ་བརྟེན་ནས་བཞག་པའི་ཕུང་པོ་དེར་ཐོག་མ་ཡོད་མེད་ཀྱི་ཐོག་ནས་
བདག་ལ་ཐོག་མ་ཡོད་མེད་འཚོལ་དགོས་པས། ཕུང་པོ་ལ་གཙོ་བོ་ལྔ་སྟེ། ཤེས་པའི་

བདག་ཉིད་ཡིན་པའི་ཕུང་པོའི་རིགས་གཅིག་དང་། གཟུགས་ཅན་གྱི་ཕུང་པོའི་

རིགས་གཅིག་བཅས་གཉིས་ཡོད་པ་ལས། གཙོ་བོ་ཤེས་པའི་བདག་ཉིད་ཀྱི་ཕུང་
པོའི་ཐོག་ཏུ་བསམ་བློ་གཏོང་དགོས་པ་ཡིན། གང་ལགས་ཤེ་ན། གང་ཟག་གམ།

26

༧གོང་ས་༧སྐྱབས་མགོན་ཆེན་པོ་མཆོག

སྐྱེས་བུ་ཞེས་པ་དེ་སེམས་ལྡན་ཡིན་སྟབས། སེམས་ཡོད་མེད་ཀྱི་ཐོག་ནས་འཇོག་
པ་ལས། ཚེ་སྲོག་ཡོད་མེད་གཅིག་པུའི་དོན་མིན། ཚེ་སྲོག་མེ་ཏོག་རྣམས་ལའང་

ཡོད། འོན་ཀྱང་དེ་དག་ལ་ཤེས་པ་མེད་སྟབས་སེམས་མེད་བེམ་པོ་ཞེས་བརྗོད་ཀྱི་
ཡོད། སྲོག་ཆགས་བདེ་སྡུག་གི་ཚོར་བ་མྱོང་རྒྱུ་ཡོད་པའི་རིགས་རྣམས་ལ་སེམས་
ལྡན་གྱི་སྐྱེས་བུ་ཞེས་བརྗོད་ཀྱི་ཡོད།

དེས་ན་གང་ཟག་གམ་ང་ཞེས་པ་དེ་གང་ལ་བརྟེན་ནས་བཞག་པའི་གཞི་གཙོ་བོ་

ནི་ཤེས་པ་དེར་འཇོག་གི་ཡོད། དེར་བརྟེན་ང་ལ་ཐོག་མ་ཡོད་མེད་རྩད་གཅོད་བྱེད་

དགོས་ན། ཤེས་པ་ལ་ཐོག་མ་ཡོད་མེད་ལ་བསམ་བློ་གཏོང་དགོས་པ་ཡིན། དེ་ལྟར་
ཤེས་པ་ལ་ཐོག་མ་ཡོད་མེད་ལ་བསམ་བློ་བཏང་ན། དེ་ལྟར་རྒྱུ་མཚན་གྱི་ཐོག་ནས་

བསམ་བློ་གཏོང་དགོས་པ་དང་། དེ་ཡང་ཤེས་པའི་ཐོག་ཏུ་བསམ་བློ་གཏོང་དགོས་

བྱུང་ན། ཤེས་པ་ཞེས་པ་ནི་ཕྱིའི་གཟུགས་ཅན་བེམ་པོའི་ཆོས་རྣམས་ཀྱང་རང་རང་
གི་རིགས་རྒྱུན་དང་། གཙོ་བོ་རང་རང་རྩོམ་གཞིའི་རྫས་ལ་བསམ་བློ་གཏོང་དགོས་

པ་ཡིན། རྫས་རྒྱུན་ལ་བསམ་བློ་བཏང་ཚེ། དུས་རབས་ཉེར་གཅིག་པའི་ནང་མཐོང་
བཞིན་པའི་མེ་ཏོག་གི་རྫས་རྒྱུན་ལ་བསམ་བློ་བཏང་ན། དུས་རབས་ཉི་ཤུ་པ་དང་།

དགུ་བཅུ་པ་སོགས་མདོར་ན་འཛམ་གླིང་འདི་ཐོག་མར་ཆགས་པའི་གནས་སྐབས་

ནས་ད་ལྟའི་མེ་ཏོག་འདི་དག་གི་རྡུལ་ཕྲ་རབ་ཀྱི་རྫས་རྒྱུན་གྱི་རིགས་སྐབས་དེ་དུས་
ཡོད་པར་བརྩི་དགོས་པ་ཡིན། སྤྱིར་བཏང་ Cosmology

༼སྣོད་ཀྱི་འཇིག་རྟེན།༽

བཤད་སྐབས། ཐོག་མའི་འབར་གས་ཆེན་པོ་བྱུང་སྐབས་ནས་ད་ལྟའི་མེ་ཏོག་འདི་
རྣམས་ཀྱི་རྫས་རྒྱུན་དེ་སྐབས་དེ་དུས་ནས་ཡོད་པ་བརྩི་དགོས། འབར་གས་ཆེན་པོ་

27

ནང་ཆོས་ངོ་སྤྲོད་སེམས་ཀྱི་གསང་བ།

དེ་ཉིད་ཀྱང་གནོན་ཤུགས་ཧ་ཅང་ཆེན་པོ་ཞིག་གིས་དབང་ལས་བྱུང་བ་ཡིན། གནོན་
ཤུགས་དེ་ཡང་རྫས་ཤིག་ལ་བརྟེན་ནས་བྱུང་ཞིང་། རྫས་དེ་ཉིད་ཕྱིའི་གཟུགས་ཅན་

གྱི་དངོས་པོ་ཞིག་ཡིན་སྟབས། དེ་ལྟ་བུའི་འབར་གས་ཆེན་པོའི་ནུས་པ་ཡོང་སའི་

རྫས་རྒྱུན་གཅིག་ཡོད་དགོས། དེས་ན་འབར་གས་ཆེན་པོ་མ་བྱུང་བའི་སྔ་རོལ་ནས་
རྫས་རྒྱུན་གྱི་ནུས་པ་དེ་ཡོད་པ་ཞིག་ཡིན།

ནང་པ་སངས་རྒྱས་པའི ་ གཞུང་ནས་གསུངས་པ་ལྟར། རྒྱུ་འབྲས་ཀྱི ་ རྣམ་

གཞག་ཐོག་ནས་བཤད་ན། འབར་གས་ཆེན་པོ་གཅིག་བཞག་མི་ཐུབ་པར་འབར་
གས་ཆེན་པོ་མཐའ་མེད་འཇོག་དགོས་པ་ཡིན། གང་ལགས་ཤེ་ན། རྫས་ལ་ཐོག་མ་

མེད་ཅིང་། རྫས་ལ་ཐོག་མ་ཡོད་ན་འཇིག་རྟེན་བཀོད་པ་པོ་འདོད་དགོས་ལ། ཡང་ན་

རྒྱུ་མེད་ལས་སྐྱེ་བ་འདོད་དགོས་པར་འགྱུར་བས་དེ་ལྟར་ཡོང་ཐབས་མེད། རྒྱུ་མེད་
ལས་སྐྱེ་བ་འདོད་ན། འགྲོ་སྟངས་ཀྱི་ལམ་སྲོལ་ལྟ་བུ་ཡོང་དགོས་དོན་མེད། སྒྲིག་

ཁྲིམས་ལྟ་བུའི་འགྲོ་སྟངས་ཤིག་ཡོད་པ་འདི་དག་གིས། དེ་ཉིད་རྒྱུ་དང་རྐྱེན་ལ་
བལྟོས་པའི་རྟགས་ཡིན། དེས་ན་རྒྱུ་མེད་ལས་སྐྱེ་བ་འདོད་མི་ཤེས་ཤིང་། དེ་བཞིན་
འཇིག་རྟེན་བཀོད་པ་པོས་བཀོད་པ་རེད་ཅེས་ཀྱང་བརྗོད་ཐུབ་པ་ཁག་པོ་ཡིན། དེར་

བརྟེན་རྫས་རྒྱུན་གྱི་ཐོག་མ་འཇོག་མི་ཐུབ་པ་ཡིན། རྒྱུ་མཚན་གང་ལགས་ཤེ་ན།
རྫས་ཡོད་པའི་གཟུགས་ཅན་དངོས་པོའི་ཆོས་ཤིག་ཡིན་ན། དེ་དང་རིགས་མཐུན་

པའི་རྒྱུ་ཡིས་ཉེར་ལེན་བྱས་ནས་སྐྱེ་དགོས་པ་ཡིན། ལྷན་ཅིག་བྱེད་རྐྱེན་ནི་གནས་
ཚུལ་ཐ་དད་ཡིན། ཉེར་ལེན་གྱི་རྒྱུ་ནི་རྒྱུན་གཅིག་པ་གཅིག་གི་ཐོག་ནས་འགྲོ་དགོས་
པ་ཡིན།

28

༧གོང་ས་༧སྐྱབས་མགོན་ཆེན་པོ་མཆོག

དེ་བཞིན་ནང་གི་ཤེས་པ་དེ་ཡང་། ཤེས་པ་ཞེས་བརྗོད་སྐབས་དབྱིབས་དང་ཁ་

དོག་སོགས་གཟུགས་ཅན་དུ་མེད་པར། མྱོང་ཙམ་གྱི་བདག་ཉིད་ཅན་ཞིག་ཡིན།

མྱོང་ཙམ་གྱི་བདག་ཉིད་ཡིན་པའི་ཆོས་ཀྱི་ཉེར་ལེན་གྱི་རྒྱུ་དེ་རང་དང་རིགས་མཐུན་
པ་ཞིག་དགོས་པ་ལས། མྱོང་ཙམ་གྱི་བདག་ཉིད་ཅན་གྱི་ཤེས་པའི་ཉེར་ལེན་གྱི་རྒྱུ་

ལ་གཟུགས་ཅན་གྱི་རྡུལ་ཕྲ་རབ་ཅིག་འཇོག་མི་ཐུབ་པ་ཡིན། དེས་ན་ཤེས་པ་ལ་
ཐོག་མ་འཇོག་མི་ཐུབ་པ་ཡིན། ཤེས་པ་ལ་ཐོག་མ་འཇོག་མི་ཐུབ་པར་བརྟེན་ཤེས་པ་

ལ་བརྟེན་ནས་བཏགས་པའི་ངའམ་བདག་ལའང་ཐོག་མ་འཇོག་མི་ཐུབ་པ་ཡིན། ནང་
པ་སངས་རྒྱས་པའི་གཞུང་ནས་ལན་དེ་ལྟར་བཏབ་ཡོད། དེ་ཡང་བདག་ལ་ཐོག་མ་

མེད། བདག་ཅེས་པ་དེ་ཕུང་པོ་ལ་བརྟེན་ནས་བཏགས་ཙམ་ཞིག་ཡིན། ཤེས་པའི་
རྒྱུན་ལ་བརྟེན་ནས་བཏགས་པའི་བདག་དེའི་གདགས་གཞི་ཤེས་པའི་རྒྱུན་ལ་ཐོག་

མ་འཇོག་མི་ཐུབ་པ་ཡིན། དེས་ན་བདག་ལ་ཐོག་མ་མེད་ཅེས་བརྗོད་ཀྱི་ཡོད། དེ་ནི་
ནང་པ་སངས་རྒྱས་པའི་གཞུང་གི་ལྟ་སྟངས་དེ་ཡིན།

ངའམ་བདག་ལ་མཐའ་མ་ཡོད་དམ་མེད།

དེ་ནས་བདག་ལ་ཐ་མ་ཡོད་མེད་ཅེས་པ་ནི། འཇིག་རྟེན་བཀོད་པ་པོ་འདོད་

མཁན་གྱིས་དཀོན་མཆོག་གི་དྲུང་དུ་སྐྱེས་རྗེས་གང་ཞིག་ཆགས་ཀྱི་ཡོད་མེད་ངོས་
ནས་གསལ་པོ་མི་ཤེས། ཡེ་ཤུའི་ཆོས་པ་འགའ་ཞིག་ལ་སྐད་ཆ་དྲིས་པར། དེའི་ཐོག་

ལ་གསལ་པོ་མེད་ཅེས་བརྗོད་ཀྱི་འདུག དག་ཞིང་དུ་སྐྱེས་ནས་མཐའ་མེད་ཀྱང་སྐྱོན་

ཆེ་བ་མེད། སྐྱིད་པོ་བྱས་ནས་བསྡད་ཆོག་པ་ཡིན། དེ་མིན་དམྱལ་བར་སྐྱེས་ཏེ་མཐའ་
མེད་སྡོད་དགོས་བྱུང་ན་ཧ་ཅང་ཁག་པོ་ཡིན། དེ་ལ་འཇིག་རྟེན་བཀོད་པ་པོ་འདོད་

29

ནང་ཆོས་ངོ་སྤྲོད་སེམས་ཀྱི་གསང་བ།

མཁན་ཡེ་ཤུའི་ཆོས་ལུགས་ནས་མཐའ་མའི་མཐའ་གང་འདྲ་ཞིག་ལ་འཇོག་གི་ཡོད་
མེད་ངོས་ནས་མི་ཤེས།

འཇིག་རྟེན་བཀོད་པ་པོ་མི་འདོད་མཁན་གྲངས་ཅན་ལྷ་མེད་པ་དང་། གཅེར་བུ་

བ། ནང་པ་སངས་རྒྱས་པའི་ཆོས་ལུགས་གསུམ་ནས་བདག་ལ་མཐའ་མ་ཡོད་མེད་
ལ་གྲངས་ཅན་པའི་བདག་ཤེས་རིག་གི་སྐྱེས་བུ་ཞེས་ང་ཚོའི་བདེ་སྡུག་ལ་སོགས་པ་
རྣམས་སྤྱི་གཙོ་བོས་སྤྲུལ་པ་ཡིན་པ་ཤེས་པ་དང་། དེ་དག་གཙོ་བོའི་རང་བཞིན་དང་
རྣམ་འགྱུར་ཡིན་པ་ཞིག་མཐོང་ན། རིམ་བཞིན་རྣམ་འགྱུར་རྣམས་འགག་ནས་མཐར་

བདག་ཤེས་རིག་གི་སྐྱེས་བུ་གཅིག་པུར་ལྷག་སྟེ་དེ་ནས་ཐར་པ་ཐོབ་པར་འདོད་ཀྱི་
ཡོད། དེ་ལྟ་བུའི་བདག་དེ་གཏན་དུ་སྡོད་ཀྱི་ཡོད་མེད་ཡག་པོ་མི་ཤེས། གཅེར་བུ་
བའི་འདོད་ལུགས་ཇི་འདྲ་ཡིན་མིན་ཡང་ངས་གསལ་པོ་མི་ཤེས།

ནང་པ་སངས་རྒྱས་པའི་གཞུང་ནས་བདག་ལ་མཐའ་མ་ཡོད་མེད་ལ་འདོད་

ཚུལ་ཁག་གཉིས་བྱུང་ཞིང་། དེ་ཡང་སངས་རྒྱས་པའི་ཆོས་པ་དང་། སངས་རྒྱས་
པའི་ལྟ་གྲུབ་མི་འདྲ་བ་ཡོང་གི་ཡོད། གདུལ་བྱའི་ཁམས་དང་མོས་པ་མི་འདྲ་བ་ཡོད་

སྟབས། གདུལ་བྱའི་ཁམས་དང་མོས་པའི་ཁྱད་པར་ལས་ལྟ་གྲུབ་མི་འདྲ་བ་ཡོང་གི་
ཡོད། དེ་ཡང་ལྟ་གྲུབ་གཙོ་ཆེ་བ་ནི་བྱེ་བྲག་སྨྲ་བ་དང་། མདོ་སྡེ་པ། སེམས་ཙམ་པ།

དབུ་མ་པ་བཅས་ཁག་བཞི་པོ་འདི་ཡིན། བྱེ་བྲག་སྨྲ་བ་ནི་ཕལ་ཆེར་པལིའའི་གཞུང་

གཙོ་ཆེ་བ་ནི་བྱེ་བྲག་སྨྲ་བ་གཞིར་བཞག་ཡིན། ཚད་མའི་གཞུང་དང་འབྲེལ་ཏེ་མདོ་

སྡེ་པའི་གྲུབ་མཐའ་ཞིག་ཡོང་གི་ཡོད། དེ་ཡང་ལེགས་སྦྱར་ཆོས་རྒྱུད་ཀྱི་ཤན་ཅུང་
ཟད་ཡོད་པ་ཞིག་མིན་ནམ་སྙམ། ངོས་ནས་ཐག་ཆོད་པ་ཞིག་ཞུ་མི་ཤེས།

30

༧གོང་ས་༧སྐྱབས་མགོན་ཆེན་པོ་མཆོག

དེ་ནས་སེམས་ཙམ་པ་དང་དབུ་མ་པའི་གྲུབ་མཐའ་གཉིས་ནི་ལེགས་སྦྱར་གྱི་

གཞུང་ནས་བྱུང་བ་ཞིག་ཡིན། དེ་ལྟར་གྲུབ་མཐའ་བཞི་བཤད་པའི་ནང་གི་བྱེ་བྲག་སྨྲ་
བ་དང་། བྱེ་བྲག་སྨྲ་བ་ལའང་སྡེ་པ་བཅོ་བརྒྱད་གསུངས་པའི་ནང་གི་སྡེ་པ་གཅིག་
གཉིས་ཙམ་གྱིས་ལྷག་མེད་ཀྱི་མྱང་འདས་མངོན་དུ་བྱས་ནས་རིག་པའམ། ངའམ།

གང་ཟག་གི་རྒྱུན་ཆད་པར་འདོད། དེ་མིན་གྱི་སངས་རྒྱས་པའི་གྲུབ་མཐའ་སྨྲ་བ་
མཐའ་དག་གིས་གང་ཟག་གམ་ཤེས་པ་ལ་རྒྱུན་ཆད་རྒྱུ་མེད་ཅིང་། ཤེས་པའི་སྟེང་གི་
དྲི་མའི་རྒྱུན་ཆད་རྒྱུ་ཡོད་པར་འདོད། དྲི་མ་གང་ལ་ལྡན་སའི་གསལ་རིག་གི་ཤེས་པ་

རང་ཉིད་རྒྱུན་མི་ཆད་པར་འདོད་པ་ནི་སངས་རྒྱས་པའི་གྲུབ་མཐའ་རེ་ཟུང་ཞིག་
ལས༌། དེ་མིན་གྱི་གྲུབ་མཐའ་ཀུན་གྱིས་རིག་པ་རྒྱུན་ཆད་པར་མི་འདོད། རིག་པ་
རྒྱུན་ཆད་བཤད་ན་རིགས་པ་དང་འགལ་གྱི་ཡོད། དེས་ན་ནང་པ་སངས་རྒྱས་པའི་

གྲུབ་མཐས་ང་རྟག་པ། གཅིག་པུ། རང་དབང་བ་དེ་མེད་ཅེས་དང་། ང་ཞེས་པ་དེ་ཕུང་

པོ ་ ལ་བརྟེ ན ་ནས་བཏགས་ཙམ་ཞི ག ་ཏུ་འདོ ད ་པ་དང་། ཕུང་པོ ་ ལ་བརྟེ ན ་ནས་
བཏགས་པའི་ང་དེ་ལ་ཐོག་མ་དང་ཐ་མ་མེད་ཅེས་གསུངས་ཡོད། འདོད་ལུགས་མི་
འདྲ་བ་འདི་ལྟ་བུ་ཡོང་གི་ཡོད།

གོང་དུ་ཞུས་པ་ལྟར་ཆོས་ལུགས་རྣམས་ཀྱི་ནང་ནས་འཇིག་རྟེན་བཀོད་པ་པོ་

འདོད་མཁན་དང་། མི་འདོད་མཁན་དང་། དེ་དག་ལའང་ནང་གསེས་ཀྱི་འདོད་ཚུལ་

མི་འདྲ་བ་ཡོད་པ་རྣམས་ལྟ་གྲུབ་ཀྱི་ཆ་ནས་མི་འདྲ་བ་ཆེན་པོ་ཡོད། དཔེར་ན། ཡེ་
ཤུར་མཚོན་ན་ཡབ་དང་། སྲས། མཐོང་མིན་ Father Sun Holysprity
བཅས་དཀོན་མཆོག་ལ་གསུམ་ལྟ་བུ་ཞིག་ཡོད། ཁ་ཆེའི་ཆོས་ལུགས་ལ་ཆ་བཞག་

31

ནང་ཆོས་ངོ་སྤྲོད་སེམས་ཀྱི་གསང་བ།

ན། ཨ་ལཱ་ཞེས་དཀོན་མཆོག་གཅིག་ཏུ་འདོད་པ་སོགས་མི་འདྲ་བ་ཡོད།

ཆོས་རྒྱུད་ཚང་མའི་དམིགས་ཡུལ་གཅིག་ཚུལ།

འཇིག་རྟེན་བཀོད་པ་པོ་མི་འདོད་མཁན་གྱི་ཆོས་ལུགས་རྣམས་ཀྱི་ནང་དུ་ཡང་

ལྟ་གྲུབ་ཀྱི་ཐོག་ནས་བཤད་ན་མི་འདྲ་བ་ཤུགས་ཆེ་ཡོད། འོན་ཀྱང་ལྟ་གྲུབ་མི་འདྲ་བ་
དེ་དག་གི་གྲུབ་དོན་དང་དམིགས་ཡུལ་གང་ཞིག་ཡིན་ཞེ་ན། བྱམས་བརྩེ་དགོས་པ་

དེ་ཡིན། འཇིག་རྟེན་བཀོད་པ་པོའི་དཀོན་མཆོག་དེ་བྱམས་བརྩེའི་བདག་ཉིད་ཅན་
ཞིག་ཡིན་པ་དང་། བྱམས་བརྩེའི་བདག་ཉིད་ཅན་གྱི་དཀོན་མཆོག་དེས་བཀོད་པའི་

སེམས་ཅན་རྣམས་ལའང་བྱམས་བརྩེ་དགོས་ཞེས་པའི་བསླབ་བྱ་གཅིག་མཚུངས་
སུ་ཡོད།

འཇིག་རྟེན་བཀོད་པ་པོ་མི་འདོད་ཅིང་། རྒྱུ་འབྲས་ཀྱི་རྟེན་འབྱུང་ཙམ་འདོད་

མཁན་རྣམས་ཀྱིས་ཀྱང་གཞན་ལ་ཕན་བཏགས་པའི་བྱ་བ་བཟང་པོ་དེས་རང་ལ་བདེ་

སྐྱིད་ཡོང་བ་དང་། གཞན་ལ་གནོད་པ་བྱས་པའི་བྱ་བ་ངན་པ་དེས་རང་ལ་སྡུག་
བསྔལ་ཡོང་བས། གཞན་ལ་ཕན་བཏགས་པའི་བྱ་བ་དེ་དགེ་བ་ཡིན་པས་དེ་སྒྲུབ་

དགོས་ཞེས་བརྗོད་ཀྱི་ཡོད། གཞན་ལ་ཕན་བཏགས་པ་ཞིག་ཡོང་བ་ལ༑ ཁྲལ་དང་
དབང་ཡོད་ཀྱི་ཐོག་ནས་གཞན་ལ་ཕན་བཏགས་ན་ཕན་ཡོན་གང་ཡང་མེད། གཞན་

ལ་ཕན་བཏགས་པའི་བྱ་བ་བཟང་པོ་དེ་ཡོང་བ་ལ། དང་བས་ཀུན་ནས་བླངས་ཏེ་

གཞན་ལ་ཕན་བཏགས་ན་ཕན་པའི་ལས་དགེ་བ་ཞིག་ཆགས་ཀྱི་ཡོད། དེའི་རྩ་བ་

བྱམས་བརྩེ་ལ་ཐུག་ཡོད། ཁོང་ཁྲོ་དང་འགྲན་སེམས་ཀྱི་དབང་གིས་གཞན་ལ་ཕན་
འདོགས་པ་ཞིག་མི་ཡོང་བ་ཡིན།

32

༧གོང་ས་༧སྐྱབས་མགོན་ཆེན་པོ་མཆོག

གཞན་ལ་ཕན་བཏགས་ཞེས་པ་ནི། གཞན་ལ་བརྩེ་བའི་བློ་ཞིག་ཡོད་ན་གཞན་

ལ་ཕན་བཏགས་པ་ཡོང་བ་ཡིན། དེས་ན་གཞན་ལ་ཕན་བཏགས་པའི་བྱ་བ་བཟང་པོ་
ཞིག་ཡོང་མིན་ནི་གཞན་ལ་བརྩེ་བའི་བསམ་པ་ཡོད་མེད་ཁོ་ནའི་རྗེས་སུ་འགྲོ་བ་
ཞིག་ཡིན། དེས་ན་ནང་པ་སངས་རྒྱས་པ་དང་། གཅེར་བུ་བ་སོགས་ཀྱིས་བདེ་སྡུག་

གཉིས་ལས་བཟང་ངན་ལ་བརྟེན་ནས་ཡོང་གི་ཡོད། དེ་ཡང་ལས་ཞེས་པ་ནི་བྱ་བ་

ཡིན་ལ། བྱ་བ་བཟང་ངན་ལ་བརྟེན་ནས་ཡོང་གི་ཡོད་སྟབས། བྱ་བ་བཟང་ངན་ཞེས་

པ་མཐར་གཏུགས་ན་ཀུན་སློང་ལ་ཐུག་པ་ཞིག་ཡིན་པས་ན། བྱམས་བརྩེ་གལ་ཆེན་
པོ་རེད་ཅེས་གསུང་གི་ཡོད།

དེས་ན་འཇིག་རྟེན་བཀོད་པ་པོ་འདོད་མཁན་དང་། དེ་ལྟར་མི་འདོད་མཁན་

ཐམས་ཅད་ཕན་སེམས་དགོས་པ་དང་། བྱམས་པ་དང་བརྩེ་བ་དགོས་ཞེས་གསུང་
མཁན་ཚང་མ་གཅིག་མཚུངས་ཡིན། དེར་བརྟེན་ཆོས་ལུགས་ཚང་མར་གུས་ཞབས་

བྱེད་དགོས་པ་དང་། ཆོས་ལུགས་དེ་དག་གིས་སྐྱེ་འགྲོ་མང་པོར་ལོ་ངོ་སྟོང་ཕྲག་རིང་
ཕན་བཏགས་ཤིང་། ད་ལྟའང་ཕན་འདོགས་བཞིན་པ། མ་འོངས་པར་ཕན་གདགས་

པར་འགྱུར་བ་རེད་བསམ་པའི་ཐོག་ནས་ངེས་པ་རྙེད་པ་བྱས་ཏེ་གུས་ཞབས་དང་
བརྩི་བཀུར་བྱ་རྒྱུ་ཧ་ཅང་གལ་གནད་ཆེན་པོ་ཡིན།

གདུལ་བྱའི་ཁམས་མོས་དང་མཐུན་པའི་ལྟ་གྲུབ།

ང་རང་ལ་མཚོན་ན་ནང་པ་ཞིག་ཡིན། དཔལ་ལྡན་ཆོས་གྲགས་དང་། རྒྱལ་

སྲས་ཞི་བ་ལྷ། མཁན་ཆེན་ཞི་བ་འཚོའི་ཚད་ཆེན་སོགས་ཀྱི་གཞུང་སོགས་བལྟས་

ཡོད། དེ་དག་གི་ཐོག་ནས་མུ་སྟེགས་པའི་གྲུབ་མཐའ་དང་འགལ་བ་བསྒྲིགས་ནས་དེ་

33

ནང་ཆོས་ངོ་སྤྲོད་སེམས་ཀྱི་གསང་བ།

ལྟར་མཐོང་བ་ཞིག་ཡིན། དེས་ན་ཆོས་འདི་ལས་ཕྱི་རོལ་དུ་གྱུར་པའི་ལྟ་གྲུབ་རྣམས་

ལ་སྐྱོན་ཡོད་པ་ཞིག་མཐོང་གི་ཡོད་ཀྱང་། དེ་ནི་གནས་ཚུལ་ཐ་དད་ཡིན། གདུལ་བྱའི་
ཁམས་དང་མོས་པ་མི་འདྲ་བ་སྣ་ཚོགས་ཡོད་པས། གདུལ་བྱ་རྣམས་ལ་ཕན་གྱི་ཡོད་

པས། ཁམས་དང་མོས་པ་སྣ་ཚོགས་ཡོད་པར་བརྟེན་གདུལ་བྱའི་ཁམས་དང་མོས་པ་
དང་བསྟུན་ནས་ལྟ་གྲུབ་མི་འདྲ་བ་དེ་དག་གསུངས་ཡོད།

བཅོམ་ལྡན་འདས་ལ་ཆ་བཞག་ན། བཅོམ་ལྡན་འདས་ཀྱི་གདུལ་བྱ་རྣམས་ལ་

ཁམས་དང་མོས་པ་མི་འདྲ་བ་སྣ་ཚོགས་ཡོད་པར་བརྟེན། གདུལ་བྱའི་ཁམས་དང་
མོས་པར་བསྟུན་ནས་དབུ་མ་པའི་ལྟ་བ་དང་། གདུལ་བྱ་འགའ་ཞིག་གི་ངོར་གང་ཟག་
གི་བདག་མེད་ཙམ་གསུངས་པ་ལས། ཆོས་ཀྱི་བདག་མེད་གསུངས་མེད། དེ་ནི་
བཅོམ་ལྡན་འདས་རང་ཉིད་ཀྱི་བཞེད་པ་མིན། གདུལ་བྱའི་ཁམས་མོས་དང་བསྟུན་
ནས་གང་ཟག་གི་བདག་མེད་ཙམ་གསུངས་པ་ལས། ཆོས་ཀྱི་བདག་མེད་གསུངས་

ན་མ་རན་པ་དང་མི་འགྲིགས་པ་ཞིག་ཡིན། ཆོས་ཀྱི་བདག་མེད་སྟོན་པའི་སྣོད་ལའང་
ཕྱི་དོན་བཀག་པ་ཙམ་གསུངས་པ་ལས། གཟུང་འཛིན་གཉིས་ཀ་བདེན་གྲུབ་བཀག་

པ་སྟེ། མདོར་ན་ངོ་བོ་ཉིད་ཀྱིས་མ་གྲུབ་པ་གསུངས་ན་མ་རན་པར་གཟིགས་ནས་མི་
འདྲ་བ་གསུང་གི་ཡོད།

ཞེ་ས་མ་ཞུས་ན། བཅོམ་ལྡན་འདས་ཐུགས་བརྩེ་མེད་པ་མིན་པར། སེམས་ཅན་

ཐམས་ཅད་ལ་ཐུགས་བརྩེ་བ་ཞིག་ཡིན། འོན་ཀྱང་སེམས་ཅན་གྱི་ཁམས་དང་མོས་
པའི་དབང་ལས་ལྟ་གྲུབ་མི་འདྲ་བ་བཅོམ་ལྡན་འདས་ཉིད་ཀྱིས་གསུངས་དགོས་པ་

ཞིག་ཆགས་ཡོད། དེས་ང་ཚོར་ཤེས་རྟོགས་གང་ཞིག་ཡོང་གི་འདུག་ཅེ་ན། འཛམ་

34

༧གོང་ས་༧སྐྱབས་མགོན་ཆེན་པོ་མཆོག

གླིང་འདིའི་ཐོག་ལྟ་གྲུབ་མི་འདྲ་བའི་ཆོས་ལུགས་ཡོད་དགོས་པ་ཞིག་དང་། འཇིག་

རྟེན་བཀོད་པ་པོ་འདོད་པའི་ལྟ་གྲུབ་ཀྱིས་ཕན་འདོགས་ཡོད་པའི་མི་ཞིག་ལ་འཇིག་
རྟེན་བཀོད་པ་པོ་མེད། བྱམས་བརྩེ་དགོས་ཞེས་བརྗོད་དགོས་བྱུང་ན། དེ་ལ་ཁྱད་

པར་གང་ཡོད་སྙམ་པ་འཆར་སྲིད་པ་ཡིན། བྱམས་བརྩེ་དགོས་པ་རེད། གང་ལགས་

ཤེ་ན། འཇིག་རྟེན་བཀོད་པ་པོ་བྱམས་བརྩེའི་བདག་ཉིད་ཅན་དེས་ང་ཚོ་བཀོད་པ་
རེད། དཀོན་མཆོག་གི་དྲུང་དུ་སྐྱེས་པ་ལ་བྱམས་བརྩེ་དང་། བཟོད་པ་སྒོམ་དགོས་
ཞེས་བརྗོད་ན་མི་དེར་ཕན་གྱི་ཡོད།

དེར་བརྟེན་ང་རང་གི་ངོས་ནས་ཆ་བཞག་ན། ལྟ་གྲུབ་མི་འདྲ་བ་དེ་དག་གི་སྐྱོན་

ཤེས་ཀྱི་ཡོད། འོན་ཀྱང་དེ་དག་ཁམས་དང་མོས་པ་མི་འདྲ་བའི་དབང་གིས་དེ་དག་

ངེས་པར་དགོས་ཀྱི་རེད་བསམ་པ་བྱས་ཏེ་ཆོས་ལུགས་གཞན་རྣམས་ལ་གུས་བརྩི་
བྱེད་ཀྱི་ཡོད། མི་མང་པོར་ཕན་གྱི་ཡོད་པ་རེད་བསམ་ནས་ངོ་མཚར་སྐྱེ་གི་ཡོད། དེ་

མིན་ལྟ་གྲུབ་མི་འདྲ་བ་རྒྱུ་མཚན་དུ་བྱས་ཏེ། དེ་དགག་པ་རྒྱག་སའི་ཡུལ་ཞིག་དང་།

དེ་ཕྱིན་ཅི་ལོག་ཅེས་བརྗོད་ཐུབ་ཐབས་མེད། ལྟ་གྲུབ་ཀྱི་ཐོག་ནས་བརྗོད་ན་ཕྱིན་ཅི་
ལོག་གི་ལྟ་བ་རེད། འོན་ཀྱང་ཕྱིན་ཅི་ལོག་གི་ལྟ་བ་དེས་གདུལ་བྱའི་ཁམས་དང་མོས་
པ་མི་འདྲ་བའི་གང་ཟག་བྱེ་བྲག་པ་ཞིག་ལ་ཕན་གྱི་ཡོད་ན་དེ་དགོས་པ་ཡིན། དེས་ན་
ང་ཚོས་ཆོས་ལུགས་ཚང་མར་གུས་ཞབས་བྱ་རྒྱུ་ཧ་ཅང་གལ་འགངས་ཆེན་པོ་རེད།

ཡང་ཆོས་ལུགས་ཚང་མར་གུས་ཞབས་བྱས་པ་རྒྱུ་མཚན་དུ་བྱས་ཏེ། ཆོས་

ལུགས་ཚང་མ་གཅིག་པ་རེད་ཅེས་བརྗོད་ན་དེ་ནི་གླེན་རྟགས་བསྟན་གྱི་ཡོད། དཔེར་
ན། ཁ་ལག་ལྟ་བུར་མཚོན་ན། ཁ་ལག་ཚང་མ་མིའི་ལུས་འཚོ་བའི་དམིགས་ཡུལ་

35

ནང་ཆོས་ངོ་སྤྲོད་སེམས་ཀྱི་གསང་བ།

གཅིག་པ་ཡིན་པས། ཁ་ལག་ཚང་མ་གཅིག་པ་རེད་ཅེས་བརྗོད་མི་ཐུབ། ཁ་ལག་མི་
འདྲ་བ་ལ་བརྟེན་ནས་བྲོ་བ་ཡང་མི་འདྲ་བ་རེ་ཡོད། ཁ་ལག་གཅིག་པ་ཡིན་ན་ཡང་
ལུས་ལ་འཕྲོད་མིན་སྣ་ཚོགས་ཡོད། དེ་ལྟར་ལུས་པོའི་གནས་སྟངས་མི་འདྲ་བའི་

དབང་གིས་ཟས་རིགས་འདྲ་མིན་དགོས་པར་བརྟེན། ནང་སེམས་ཀྱི་ཟས་ལ་དེ་བས་
ཀྱང་མི་འདྲ་བ་སྣ་ཚོགས་ཤིག་ངེས་པར་ཡོང་གི་རེད་ལ། ཡོང་དགོས་པ་ཞིག་ཀྱང་
ཡིན། ནང་པ་སངས་རྒྱས་པའི་ཆོས་ཀྱི་འགྲོ་སྟངས་འདི་འདྲ་ཞིག་ཡིན།

གཟུར་གནས་རྣམ་དཔྱོད་ལྡན་པའི་བོད་ཀྱི་ཆོས་རྒྱལ།

ང་ཚོ་བོད་པར་ཆ་བཞག་ན། ཆོས་རྒྱལ་བཀའ་དྲིན་ཅན་རྣམས་ཀྱི་སྐུ་དུས་ནས་

བཟུང་སྟེ་ནང་པ་སངས་རྒྱས་པའི་ཆོས་འདི་བོད་གངས་ཅན་གྱི་ལྗོངས་སུ་བཙུགས་
པ་ཞིག་ཡིན། དེ་ཡང་ངོས་ནས་བོད་ཀྱི་ཆོས་རྒྱལ་རྣམས་བློ་གཟུ་བོར་གནས་ཤིང་།

རྣམ་དཔྱོད་དང་ལྡན་པ་ཧ་ཅང་ཡག་པོ་རེད་འདུག་ཅེས་ནམ་རྒྱུན་འདི་ལྟར་བརྗོད་ཀྱི་
ཡོད། བློ་གཟུ་བོར་གནས་མེད་ན། ང་ཚོ་བོད་པར་ནང་ཆོས་མ་དར་བའི་གོང་ནས་ལྷ་

གསོལ་འདྲེ་གསོལ་དང་། དམར་མཆོད་ཕུལ་བའི་ཆོས་ལུགས་ཡོད་པས། དེ་གས་
འགྲིགས་ཞེས་གསུངས་ན། དེ་ནི་རང་ལྟ་མཆོག་འཛིན་ཞེས་པ་དེ་ཡིན། ང་ཚོའི་ཆོས་
རྒྱལ་རྣམས་ཀྱིས་དེ་ལྟར་གནང་མེད། བློ་གཟུ་བོར་གནས་པའི་ཐོག་ནས་རྒྱ་དཀར་
ནག་གཉིས་ལ་ཆོས་ལུགས་གང་དང་གང་ཞིག་དར་ཡོད་པ་དང་། གཞན་ཡང་སྟག་

གཟིག་དང་། ཧོར་གྱི་ཡུལ་ཁག་རྣམས་ལ་ཆོས་གང་ཞིག་དར་ཡོད་མེད་བཅས་ལ་
གཟིགས་ཞིབ་གནང་རྗེས། རྒྱ་ནག་ཏུ་དར་འཕེལ་བྱུང་བའི་ནང་ཆོས་དེ་ཐུགས་ཡིད་

འཕྲོག་པའི་ཡག་པོ་ཡོད་པ་ཞིག་གཟིགས་ཤིང་། རྒྱ་ནག་གི་ནང་ཆོས་ལ་ཐུགས་

36

༧གོང་ས་༧སྐྱབས་མགོན་ཆེན་པོ་མཆོག

ཡིད་འཕྲོག་སྐབས། ནང་ཆོས་ཀྱི་ཁུངས་གཏུགས་ས་རྒྱ་གར་ཡིན་སྟབས། རྒྱ་གར་
གྱི་ནང་ཆོས་ལ་ཁུངས་གཏུགས་པ་དང་། ལྷག་པར་ང་ཚོར་བཀའ་འགྱུར་དང་བསྟན་
འགྱུར་པོ་ཏི་སུམ་བརྒྱ་ལྷག་ཙམ་ཡོད་པ་རྣམས་ཀྱི་ནང་ནས་པོ་ཏི་བཅུ་ཕྲག་གཅིག་

ཙམ་རྒྱ་སྐད་ནས་བོད་སྐད་དུ་བསྒྱུར་བ་ལས། དེ་འཕྲོས་ཀྱི་པོ་ཏི་སུམ་བརྒྱ་ལྷག་གི་
དབུར་རྒྱ་གར་སྐད་དུ་ཞེས་ཡོད་པ་ཤ་སྟག་ཡིན། ཆོས་རྒྱལ་རྣམས་ཀྱི་དགོངས་པ་

ཧ་ཅང་རྒྱ་ཆེ་ལ་བྱ་གཞག་རླབས་ཆེན་བསྒྲུབས་གནང་འདུག ལས་སླ་བའི་དབང་དུ་
བྱས་ན། རྒྱ་ནག་གི་སྐད་དུ་བསྒྱུར་ཟིན་པ་རྣམས་ནས་ཐད་ཀར་བསྒྱུར་ན་སྟབས་བདེ་

ཞིང་། སྐབས་དེར་རྒྱ་བོད་དབར་གཉེན་འབྲེལ་ཡོད་མུས་ཡིན། འོན་ཀྱང་ལས་སླ་བ་
དེ་ཕར་བཞག་ནས་ཆེད་མངགས་ཧི་མ་ལ་ཡའི་གངས་རི་བརྒལ་ནས་ཀ་ཤི་སྨིར་
བརྒྱུད་ནས་རྒྱ་གར་ཚ་བའི་ཡུལ་དུ་དཀའ་ལས་བརྒྱབ་སྟེ། བོད་ནས་མི་སྣ་ཆེད་
གཏོང་གནང་བ་དང་། རྒྱ་གར་ནས་བོད་དུ་མཁས་པ་གདན་འདྲེན་ཞུས་པ་སོགས་ཀྱི་
ཐོག་ནས་ནང་ཆོས་རྒྱ་གར་ནས་བཞེས་ཡོད།

རྒྱ་གར་ནས་ནང་ཆོས་བཞེས་སྐབས། སྐབས་དེར་ཆོས་རྒྱལ་ཁྲི་སྲོང་ལྡེའུ་

བཙན་གྱི་སྐུ་དུས་ཡིན་ཞིང་། ཆོས་རྒྱལ་ཁྲི་སྲོང་ལྡེའུ་བཙན་གྱིས་རྒྱ་གར་དུ་ནང་

པའི་བསྟན་པ་འཛིན་མཁན་གྱི་ཆོས་སྡེ་མང་དུ་ཡོད་པའི་ནང་ནས་དཔལ་ནཱ་ལེདྲནའི་
ཆོས་སྡེ་དེ་ཟབ་ཤོས་ཤིག་དང་། གཞི་རྒྱ་ཆེ་ཤོས་ཡིན་པ་གཟིགས་ནས་མཁན་ཆེན་

ཞི་བ་འཚོ་དཔལ་ནཱ་ལེདྲན་ནས་གདན་ཞུ་གནང་ཡོད། མཁན་ཆེན་ཞི་བ་འཚོ་ནི་
དཔལ་ནཱ་ལེདྲནའི་མཁས་པའི་ནང་གི་མཁས་པ་རྩེ་ཕུད་ཀྱི་གྲས་ཆགས་ཡོད། དེ་

ལྟར་ཡི ན ་པའི ་ རྒྱུ་མཚན་ནི ། ཁོ ང ་ཉི ད ་ཀྱི ས ་རང་རྐང་ཚུགས་པའི ་ ལྟ་གྲུབ་ཅི ག ་

37

ནང་ཆོས་ངོ་སྤྲོད་སེམས་ཀྱི་གསང་བ།

བཙུགས་ཡོད། རྣལ་འབྱོར་སྤྱོད་པའི་དབུ་མ་རང་རྒྱུད་པ་ཞེས་རྩ་བ་དབུ་མ་པའི་ལྟ་
བ་ཡིན་པ་ལ། སེམས་ཙམ་པའི་ལྟ་བ་ཐུན་མོང་དུ་བཞེད་པ་ཞིག་གནང་ཡོད། དེ་ལྟར་
སྤྱིར་བཏང་གི་མཁས་པ་ཞིག་གིས་གནང་མི་ཐུབ། ཁོང་ནི་འདྲ་འདྲའི་ནང་གི་མི་འདྲ་

བར་རང་གི་ལྟ་གྲུབ་རང་རྐང་ཚུགས་པ་ཞིག་མཛད་ཅིང་། དེའི་རྗེས་འབྲང་རྒྱ་གར་གྱི་
མཁས་པ་མང་པོ་བྱོན་ཡོད།

དེ་ལྟའི་དཔལ་ནཱ་ལེདྲནའི་མཁས་པའི་རྩེ་ཕུད་ཅིག་ཆོས་རྒྱལ་གྱིས་བོད་དུ་

གདན་ཞུ་གནང་བ་དང་། དེ་བཞིན་སློབ་དཔོན་ཐུགས་རྗེ་ཅན་གྱིས་ཐུགས་བསྐྱེད་

སྨོན་ལམ་གྱི་ཐོག་ནས་བསྟན་པ་སྔར་མེད་གསར་དུ་བཙུགས་པའི་འགལ་རྐྱེན་སེལ་
ཞིང་། མཐུན་རྐྱེན་སྒྲུབ་པ་གནང་ཡོད། བསླབ་པ་སྦོག་ཆོག་དང་། བསྟན་བཅོས་

བརྩམས་པ། སློབ་ཁྲིད་གནང་རྒྱུ་བཅས་ནི་མཁན་ཆེན་ཞི་བ་འཚོས་གཙོ་བོ་གནང་
ཡོད། དེ་ལྟར་ཆོས་རྒྱལ་རྣམས་དགོངས་པ་རྒྱ་ཆེ་ལ་བཀའ་དྲིན་ཆེན་པོ་རེད་འདུག

དེ་མིན་ཁ་ལག་ཡག་ཉེས་ལྟར་ན་རྒྱ་ནག་གི་ཁ་ལག་ཞིམ་པ་ཡོད། རྒྱ་གར་གྱི་

འབྲས་དང་རྡ་ལི་བོད་དུ་དར་སོ་དེ་ཙམ་མེད། ཚོལ་མ་ཞེས་བརྗོད་ན་བོད་སྐད་གཙང་
མ་ཡིན། དེ་མིན་སྔོ་ཚལ་གྱི་ཚལ་ཞེས་པ་དེ་རྒྱ་སྐད་ཡིན། རྒྱ་མིའི་ཁ་ལག་ཞིམ་པ་
ཡོད་སྟབས་རྒྱ་ནག་དང་ཐག་ཉེ་བ་གནང་ཡོད། ང་ཚོས་པགས་ཟ་བའི་རྩམ་པ་གཞིར་
བཞག་ཐོག་ཤ་མར་བཅས་ནི་སོ་སོའི་ཕ་མེས་ཀྱི་ཁ་ལག་ཆགས་ཡོད། ང་ཚོ་བོད་

པའི་ཁ་རྒྱུན་ལའང་། རྒྱ་ཟས་ལེའུ་བཅོ་བརྒྱད་ཅེས་ཟེར་སྲོལ་ཡོད། ཆོས་རྒྱལ་

རྣམས་ཀྱིས་ཀྱང་ཁ་ལག་གི་རིགས་རྣམས་རྒྱ་ནག་ནས་ལེགས་ཆ་མང་བ་བླངས་
ཡོད།

38

༧གོང་ས་༧སྐྱབས་མགོན་ཆེན་པོ་མཆོག

ཡང་བོད་པའི་གྱོན་གོས་ལ་མཚོན་ན། ཨ་རབ་ཀྱི་ཆས་གོས་དང་། གཙོ་བོ་

སོག་པོའི་གྱོན་གོས་རྣམས་དྲོ་བ་དང་། བོད་ཀྱི་གནམ་གཤིས་དང་བསྟུན་ན་རྒྱ་ནག་

གི་དར་གོས་ཆེན་ལས་སོག་པོའི་པགས་རིགས་ཀྱི་གྱོན་གོས་ལེགས་པར་གཟིགས་
ཏེ་ལེགས་ཆ་བླངས་པ་ལྟར། བོད་མི་རྣམས་པགས་རིགས་ལ་དོ་སྣང་ཆེན་པོ་ཡོད།

དེས་ན་བོད་ཀྱི་ཆོས་རྒྱལ་རྣམས་བློ་གཟུ་བོར་གནས་ཏེ་ལེགས་པའི་ཆ་གང་ཡོད་

དང་། རང་ལ་རན་པ་གང་ཞིག་ཡོད་པའི་ཐོག་ལ་དགོངས་པ་རྒྱ་ཆེ་བཞེས་གནང་
འདུག་པ་འདི་རྣམས་ནི་ཧ་ལས་དགོས་པ་ཞིག་རེད་འདུག བློ་གཟུ་བོར་གནས་མེད་

ན། ང་རང་ཚོར་སྔར་ཡོད་འདི་དག་གིས་འགྲིགས་ཀྱི་འདུག་ཅེས་རང་ལྟ་མཆོག་
འཛིན་བྱས་ཏེ་སྡོད་ཉེན་ཡོད།

ཡང་ན་རྒྱ་ནག་དང་གཉེན་འབྲེལ་ཡོད་སྟབས། ཚང་མ་རང་གི་མནའ་མ་ཡོང་ས་

ནས་གཙོ་བོར་བཞེས་པ་ཞིག་ཡོང་ཉེན་ཡོད། དེ་འདྲ་གཏན་ནས་གནང་མེད། དེ་ནི་ཧ་
ཅང་གྱོང་པོ་རེད་འདུག ང་ཚོའི་མེས་པོ་རྣམས་ཀྱི་རྣམ་དཔྱོད་ནི་ཧ་ལས་དགོས་པ་
ཞིག་དང་། ལེགས་ཉེས་འབྱེད་པའི་རྣམ་དཔྱོད་ཡོང་བ་ལ་བློ་གཟུ་བོར་གནས་དགོས་

ཤིང་། ང་རང་གི་འདི་ཡག་ཤོས་ཡིན་ཞེས་བརྗོད་ན་ཡོང་ཐབས་མེད། བློ་གཟུ་བོར་

གནས་པའི་ཐོག་ནས་ལེགས་པའི་གང་དུ་ཡོད་པ་ནས་སྙིགས་དོར་བཅུད་ལེན་གནང་
ཡོད།

བོད་སིལ་བུར་ཐོར་ཏེ་འཐུས་ཤོར་ཕྱིན་ཚུལ།

དེ་ནས་ཆོས་རྒྱལ་རྣམས་མཇུག་སྒྲིལ་རྗེས་ཆོས་རྒྱལ་གྱི་གདུང་རྒྱུད་ཅིག་

དབུས་སུ་ལྷག་པ་དང་། གདུང་རྒྱུད་གཅིག་སྟོད་ཁུལ་དུ་ཕེབས་ཏེ་དེ་རྗེས་རིམ་

39

ནང་ཆོས་ངོ་སྤྲོད་སེམས་ཀྱི་གསང་བ།

བཞིན་བོད་བསིལ་བུར་ཐོར་ཏེ་ང་ཚོའི་རྟེན་འབྲེལ་ཆུགས་པའི་འགོ་འདི་ནས་ཚུགས་

པ་རེད། དཔེར་ན། ང་སྐྱེས་སའི་ཨ་མདོའི་ས་ཁུལ་ལ་ཕྱི་སོ་དང་ནང་སོ་ཞེས་པའི་
མིང་ད་ལྟའང་ཡོད་མུས་ཡིན། དེ་ཡང་ཕྱིའི་སོ་སྲུང་མཁན་དང་། ནང་གི་ལྟ་རྟོག་བྱེད་

མཁན་ཆོས་རྒྱལ་རྣམས་ཀྱི་སྐུ་དུས་སུ་བསྐོས་པ་ཞིག་ཡིན། དེ་ཡང་ཆོས་རྒྱལ་
རྣམས་ཀྱི་དུས་སུ་གཡས་རུ་དང་། གཡོན་རུ། དབུ་རུ་སོགས་ཀྱི་རུ་ཁག་རྣམས་ཀྱི་

མི་ས་མཚམས་ཁག་ཏུ་བཏང་བའི་རྗེས་ཤུལ་ཡིན། ང་རང་གི་སྐྱེ་རྒྱུད་ཡར་དེད་ན་
འཕན་པོ་ནས་ཡོང་བའི་མི་རྒྱུད་དང་འབྲེལ་བ་ཡོད་རབས་བརྗོད་རྒྱུ་ཡོད། དེ་ཡང་

འཕན་པོའི་ཁུལ་ནས་ཡོང་བའི་དམག་གི་རུ་ཁག་གཅིག་མདོ་སྨད་དུ་གཞིས་ཆགས་
ཏེ་ཕྱི་སོ་བསྲུངས་ཏེ་དེ་དག་གི་རྒྱུད་པ་ཡིན་སྐད།

སྔར་ལོ་ངོ་ཉི་ཤུ་ཙམ་གྱི་གོང་དུ་ཨ་རིའི་མཐོ་སློབ་ཅིག་གི་ཁྲིམས་ཀྱི་ཐོག་ལ་

ཞིབ་འཇུག་བྱེད་མཁན་ཞིག་དང་ཐུག་འཕྲད་བྱུང་བར། ཁོང་གིས་བོད་ཀྱི་ས་ཁུལ་
འདྲ་མིན་གྱི་ཁྲིམས་ཀྱི་འགྲོ་སྟངས་ཐོག་ཞིབ་འཇུག་བྱས་འདུག་པ་དང་། དེས་ན་བོད་

ས་ཡོངས་རྫོགས་ཁྲིམས་ལུགས་གཅིག་གྱུར་རེད་འདུག དེ་ནི་ལྷ་ཆོས་དགེ་བ་བཅུ་
དང་། མི་ཆོས་གཙང་མ་བཅུ་དྲུག་ལྟ་བུར་བརྗོད་ཀྱི་མེད་དམ། གང་ལྟར་བོད་རྒྱ་ཁྱབ་

ཡོངས་ལ་ཆོས་རྒྱལ་གཅིག་གི་ཆབ་འབངས་དང་། ཁྲིམས་ལུགས་གཅིག་གྱུར་དུ་
ཡོད་པ་ཧ་ཅང་གསལ་པོ་རེད་འདུག་ཅེས་བརྗོད་བྱུང་།

དེ ང ་གི ་ དུས་འདི ར ་ང་ཚོ ་ བོ ད ་གངས་ཅན་གྱི ་ ས་ཁུལ་ཡོ ང ས་སུ་རྫོགས་པ་

གཅིག་སྒྲིལ་ཡོང་བ་ཞིག་རང་བཞིན་གྱི་ཆགས་ཡོང་གི་ཡོད་ལ། ང་ཚོས་ག་དུས་

ཡིན་ན་ཡང་བོད་སྐད་ཐོག་ཆོལ་ཁ་གསུམ་ཞེས་བོད་ཡོངས་རྫོགས་རྡོག་ལ་བསྒྲིལ་

40

༧གོང་ས་༧སྐྱབས་མགོན་ཆེན་པོ་མཆོག

བ་བརྗོད་ཀྱི་ཡོད། བར་སྐབས་བོད་ཁམས་བསིལ་བུར་ཐོར་བ་ནས་འཐུས་ཤོར་ཕྱིན་
ཡོད། གང་ལྟར་ཡང་བོད་ལ་ཡོད་པའི་སངས་རྒྱས་པའི་ཆོས་དེ་དཔལ་ནཱ་ལེདྲན་ནས་

ཡོང་བ་ཞིག་ཡིན་ལ། དཔལ་ནཱ་ལེདྲནའི་ཆོས་རྒྱུད་དེར་པལིའའི་ཆོས་རྒྱུད་ཡོད་པ་

ཞིག་དང་། འཕགས་པ་གནས་བརྟན་པའི་སྡེ་པར་བརྩི་བའི་ཐའེ་ལན་ཌི་དང་། ཤིའ་

ལངྒ༌། ཀམ་པོ་ཌི་ཡ་སོགས་སུ་ཆོས་རྒྱུད་རྣམས་ཀྱང་ཡོད་པ་ཞིག་དང་། ལྷག་པར་
འདུལ་བའི་ཉམས་ལེན་རྣམས་ནི། མཁན་ཆེན་ཞི་འཚོ་རང་ཉིད་དགེ་སློང་ཞིག་དང་།
དེ་ཡང་གཞི་ཐམས་ཅད་ཡོད་པར་སྨྲ་བའི་སྡེ་པ་ཡིན་པ་ལས། དེ་མིན་གནས་བརྟན་
སྡེ་པའི་འདུལ་བའི་ཉམས་བཞེས་རྣམས་དང་རྩ་བའི་འགྲོ་སྟངས་གཅིག་པ་ཆགས་

ཡོད། དེ་མིན་བསམ་གཟུགས་དང་། དགེ་འདུན་ཉི་ཤུ་བཅས་ཀྱང་གནས་བརྟན་སྡེ་

པའི ་གཞུང་དུ་ཡོ ད་པ་དང་། ང་ཚོ ་བོ ད་དུ་སློབ ་སྦྱོང་བྱེད་བཞི ན་པ་རྣམས་བྱང་
ཕྱོགས་སོ་བདུན་གྱི་རྣམ་གྲངས་རྣམས་གཅིག་པ་ཆགས་ཡོད།

དེ་མིན་གནས་བརྟན་སྡེ་པའི་ཁུལ་ཁག་ཏུ་མེད་པ་ནི་ལེགས་སྦྱར་གྱི་ཆོས་རྒྱུད་

ཆགས་ཡོད། དཔལ་ནཱ་ལེདྲནའི་མཁས་པ་རྣམས་ཀྱིས་རྩལ་འདོན་གནང་ས་ནི་
ལེགས་སྦྱར་གྱི་ཆོས་རྒྱུད་དེ་ཉིད་ཡིན། དཔལ་མགོན་འཕགས་པ་ཀླུ་སྒྲུབ་ནས་
བཟུང་སྟེ་མི་ཐོག་མང་པོ་ཞིག་དང་། དུས་རབས་བརྒྱ་ཕྲག་འགའ་ཞིག་རིང་དཔལ་ནཱ་

ལེདྲནའི་ཆོས་སྡེ་དེ་ཉིད་བསྟན་པ་བཤད་སྒྲུབ་གཉིས་ཀྱིས་འཛིན་མཁན་གཙོ་བོ་ཞིག་

ཆགས་ཡོད། དཔལ་ནཱ་ལེདྲནའི་མཁས་པ་ཀླུ་སྒྲུབ་ཡབ་སྲས་ནས་བཟུང་སྟེ་མཁན་
ཆེན་ཞི་བ་འཚོ་དང་། ཀ་མ་ལ་ཤི་ལའི་བར་དུ་མཁས་པའི་འབྱུང་གནས་ཆགས་ཡོད་
ལ། མཁས་པ་དེ་དག་གིས་ལེགས་བཤད་ཕལ་མོ་ཆེ་ལེགས་སྦྱར་ཐོག་བརྩམས་

41

ནང་ཆོས་ངོ་སྤྲོད་སེམས་ཀྱི་གསང་བ།

ཡོད། ཀླུ་སྒྲུབ་དང་། དཔལ་ལྡན་ཆོས་གྲགས་ཀྱི་ཚད་མའི་བསྟན་བཅོས་རྣམས་
ལེགས་སྦྱར་ཐོག་མཛད་ཡོད་ལ། མུ་སྟེགས་པ་རྣམས་ཀྱིས་ཀྱང་ལེགས་སྦྱར་གྱི་

རྩོ མ ་དེ ་དག་ལ་ངོ ་མཚར་དུ་བརྩི་བཞིན ་ཡོ ད། དེ་བཞི ན་ཕྱོ ག ས་གླང་དང་ཆོས ་
གྲགས་རྣམ་གཉིས་ཀྱི་ཚད་མའི་སྐོར་ལ་མུ་སྟེགས་པ་རྣམས་ཀྱིས་ཀྱང་དོ་སྣང་ཆེན་
པོ་བྱེད་ཀྱི་ཡོད།

འདིར་ཡོད་པའི་དཔལ་ནཱ་ལེདྲནའི་པཎ་གྲུབ་བཅུ་བདུན་རྣམས་ནི། ངོས་ནས་

ནམ་རྒྱུན་ངོ་ཤེས་རྣམས་ལ་འདི་དག་ནི་དཔལ་ནཱ་ལེདྲནའི་ཆེས་མཐོའི་སློབ་གཉེར་
ཁང་གི་མཁས་དབང་རྣམས་རེད་ཅེས་བརྗོད་ཀྱི་ཡོད། ང་ཚོ་ནང་པ་གཅིག་གི་ངོས་

ནས་བཤད་ན། ནང་པའི་ཕུལ་དུ་བྱུང་བའི་པཎ་གྲུབ་ཤ་སྟག་ཡིན་ལ། འཛམ་གླིང་

སྤྱིའི་ཤེས་ཡོན་གྱི་ཐོག་ནས་བརྗོད་ཀྱང་། མཁས་དབང་ཤ་སྟག་ཡིན་པ་དོན་ལ་
གནས་ཡོད། དེས་ན་བོད་བརྒྱུད་ནང་བསྟན་འདི་ཤེས་ཡོན་གྱི་ཆ་ཧ་ཅང་ཤུགས་ཆེ་

ཡོད་པ་ཞིག་རེད་འདུག གནས་བརྟན་སྡེ་པའི་ནང་དུ་ཤེས་ཡོན་གྱི་ཆ་དེ་ཙམ་ཤུགས་

ཆེན་པོ་མེད། བོད་དུ་ནང་ཆོས་མ་དར་བའི་སྔོན་ནས་རྒྱ་ནག་ཏུ་ནང་ཆོས་དར་ཟིན་
ཡོད། ནང་པའི་ཚད་མའི་གཞུང་ལ་རྩ་བ་ཀླུ་སྒྲུབ་ཀྱི་གཞུང་རྣམས་རྟགས་དང་གསལ་
བ་བཀོད་ནས་སྒྲུབ་པ་ཤ་སྟག་རེད། འོན་ཀྱང་ཚད་མའི་བསྟན་བཅོས་ཟུར་དུ་མཛད་

པ་པོ་གཙོ་བོ་ནི་སློབ་དཔོན་ཕྱོགས་གླང་དང་། དཔལ་ལྡན་ཆོས་གྲགས། ཕྱིས་སུ་
མཁན་ཆེན་ཞི་བ་འཚོ་ཡབ་སྲས་གཉིས་བཅས་རེད་འདུག

སློབ་དཔོན་ཕྱོགས་གླང་གི་གཞུང་ཚད་མ་ཀུན་བཏུས་དང་། དཔལ་ལྡན་ཆོས་

གྲགས་ཀྱི་ཚད་མ་སྡེ་བདུན་བཅས་རྒྱ་ནག་ཏུ་དར་བའི་ནང་ཆོས་ཐོག་བསྒྱུར་མེད།

42

༧གོང་ས་༧སྐྱབས་མགོན་ཆེན་པོ་མཆོག

ངོས་ནས་གོ་ཐོས་བྱུང་བ་ལྟར་ན། རྒྱ་ཡིག་ཏུ་ཡོད་པ་ནི་སློབ་དཔོན་ཕྱོགས་གླང་གི་
གསུང་རིགས་སྒོ་ཞེས་ཉུང་ངུ་ཞིག་ཡོད་པ་དེ་རྒྱ་ཡིག་ཏུ་བསྒྱུར་ཡོད་པ་ལས། དེ་

མིན་ཚད་མའི་གཞུང་རྒྱ་ཡིག་ཏུ་བསྒྱུར་མི་འདུག ཚད་མའི་གཞུང་རྣམས་རྒྱ་ཡིག་ཏུ་
བསྒྱུར་མེད་སྟབས་རྒྱ་ནག་གི་ནང་ཆོས་ནང་ཚད་མའི་སྐོར་རྣམས་མེད། དེ་ལྟར་ན་

བོད་ཀྱི་ནང་ཆོས་འདི་འཛམ་གླིང་འདིའི་ཐོག་ནང་པའི་རྒྱལ་ཁབ་མང་དུ་ཡོད་པའི་
ནང་ནས་དཔལ་ནཱ་ལེདྲནའི་ཚད་མའི་གཞུང་དང་བཅས་པའི་ཆོས་རྒྱུད་ཆ་ཚང་བ་

ཡོད་པ་ནི་བོད་པ་གཅིག་པུ་ཡིན། དེང་སྐབས་གནས་བརྟན་སྡེ་པའི་ཡུལ་ཁག་རྣམས་

ནས་ཀྱང་བོད་ཀྱི་ནང་པ་སངས་རྒྱས་པའི་ཆོས་ལ་དོ་སྣང་གསར་པ་ཞིག་བྱེད་བཞིན་
ཡོད། གཞན་ཡང་རྒྱ་ནག་གི་ཆོས་རྒྱུད་རྣམས་ནས་ཀྱང་བོད་ཀྱི་ནང་ཆོས་ལ་དོ་སྣང་

བྱེད་པ་དང་། དེ་བཞིན་རྒྱ་ནག་ནས་ནང་ཆོས་དར་ཁྱབ་བྱུང་བའི་རྒྱལ་ཁབ་ཀོ་རི་ཡ་
དང་། ཝི་ཏི་ནམ། ཉི་ཧོང་སོགས་ཀྱིས་བོད་ཀྱི་ནང་ཆོས་ལ་དོ་སྣང་གསར་པ་ཞིག་
བྱེད་ཀྱི་ཡོད།

ནང་ཆོས་མ་སྦྱངས་པས་འཐུས་ཤོར་དུ་ཕྱིན་ཚུལ།

འཛམ་གླིང་གི་རྒྱལ་རབས་ལོ་རྒྱུས་འབྲི་མཁན་སྙན་གྲགས་ཅན་ཨསེ་ཇེའུ་

ཨལ་ཞེས་པས། ཕྱི་ལོ་ ༡༩༣༠ ནང་བརྩམས་པའི་དེབ་དེ་ལོ་བཞི་བཅུའི་གོང་ངོས་

ནས་ཐེངས་ཤིག་ཀློག་མྱོང་ཡོད། དེའི་ནང་དུ་ཁོང་གིས། སངས་རྒྱས་པའི་ཆོས་འདི་

རིགས་པ་དང་ལྡན་པ་རེད་ཅེས་བསྔགས་བརྗོད་གནང་འདུག དེ་ནས་བོད་ཀྱི་ཆོས་
ཀྱི་སྐབས་སུ་སླེབས་སྐབས། སྐབས་དེར་བོད་ཀྱི་ཆོས་ཤེས་ལ་མ་ཤེས་དེ་རིགས་
ཀྱིས་བོད་ཀྱི་ཆོས་དེ་འགྲེལ་བཤད་རྒྱག་སྟངས་ནོར་ནས། ཁོང་གི་དེབ་ནང་བོད་ཀྱི་

43

ནང་ཆོས་ངོ་སྤྲོད་སེམས་ཀྱི་གསང་བ།

ནང་ཆོས་དེ་ཁྱད་མཚར་ཞིག་ཆགས་ཡོད། སངས་རྒྱས་བཅོམ་ལྡན་འདས་རིགས་
པ་སྨྲ་བ་དེ་བོད་དུ་ཕེབས་ཚེ་ཞེ་ས་ན་མ་ཞུས་ན་ཧོན་ཐོར་གནང་གི་རེད་ཅེས། ངའི་
ཆོས་དེ་འདི་གར་གང་འདྲ་བྱེད་ཀྱི་ཡོད་དམ་ཞེས་པ་ཞིག་བྲིས་ཡོད།

ང་ཚོས་བོད་པས་བྱབ་བསྐྱལ་ཏེ། དངོས་གནས་བོད་ཀྱི་ནང་ཆོས་ཀྱི་ཞག་རྩི་

ཡོད་ས་དེར་སློབ་སྦྱོང་མ་བྱས་ན་དཀའ་ངལ་ཁག་པོ་ཡོད་སྟབས། དེ་དག་ཕར་
བཞག་སྟེ་སྔགས་དང་འབྲེལ་ཏེ་འབག་གྱོན་པ་དང་། དུང་རྒྱ་བཏང་བ། གཏོར་མ་

འཕེན་པ་སོགས་བྱེད་ཀྱི་ཡོད། གཏོར་མ་ངོ་མ་འཕེན་དགོས་བྱུང་ཚེ་ཏིང་ངེ་འཛིན་

བརྟན་པོ་དགོས་པ་ཡིན། ཏིང་ངེ་འཛིན་བརྟན་པོ་ཙམ་ནི་མུ་སྟེགས་པ་ལའང་ཡོད་
པས། དེ་ལྟར་མིན་པར་ཏིང་ངེ་འཛིན་དེ་ཡང་སྟོང་ཉིད་ཀྱི་ལྟ་བ་དང་། བྱང་ཆུབ་

སེམས་ཀྱིས་ཟིན་པ་ཞིག་དགོས་པ་ཡིན། དེ་དག་གིས་ཟིན་པའི་ཐོག་གཏོར་མ་
འཕངས་ཏེ་གཏོར་མའི་ལས་སྦྱོར་དང་། ཕྲེང་སྐོར་གྱི་ལས་སྦྱོར། སྦྱིན་སྲེག་གི་ལས་

སྦྱོར་སོགས་ཡོད་པ་རྣམས་གསུངས་དགོས་པ་ཡིན། དེ་ནི་ཚད་ལོངས་པ་ཞིག་གིས་

བྱ་རྒྱུ་ལས། ང་ཚོས་དངོས་གནས་དགོས་པའི་ཏིང་ངེ་འཛིན་དང་། ཐབས་ཤེས་ཀྱི་
ཉམས་ལེན་གང་ཡང་མེད་པར་གཏོར་མ་འདྲ་ཆགས་པོ་ཞིག་བཟོས། ལྷག་པར་བོད་

དུ་གཏོར་མ་འཕེན་པའི་སྐབས་སུ། ཐོད་སྐམ་དཀར་རིལ་གྱི་མགོ་སྦྱར་ཏེ་མིག་རིལ་

གཉིས་འཕྲུལ་འཕྲུལ་བྱེད་པ་ཞིག་བཞེངས་ཀྱི་ཡོད། དེ་ནི་ཧ་ལས་དགོས་པ་དང་།
དགྲ་བགེགས་གསོན་པོ་ཞིག་ཡིན་པའི་ཁུལ་རེད།

ཁྱེད་རང་ཚོར་ངོས་ནས་སྒྲུང་ལྟ་བུ་ཞིག་བཤད་ན། སྔར་བོད་དུ་སྲེག་པའི་ལས་

སྦྱོར་ཞེས་པ་ནི། སྦྱིན་སྲེག་ཕུལ་ཏེ་ཧོམ་སྲེག་པའི་ལམ་སྲོལ་ཞིག་ཡོད། ཧོམ་

44

༧གོང་ས་༧སྐྱབས་མགོན་ཆེན་པོ་མཆོག

བླུགས་སྐབས་སྣུམ་འཁོལ་བའི་ནང་དུ་ཨ་རག་བླུགས་ཏེ་སྒྲ་དང་བཅས་ཏེ་མེ་འབར་
གྱི་ཡོད། མེ་འབར་བའི་སྐབས་ལིངྒ་དེ་ཉིད་མེའི་ཐོག་འཁྱེར་ཏེ་སྲེག་གི་ཡོད། དེ་ལྟར་

འབང་ཞེས་པའི་སྒྲ་དྲག་པོ་ཡོང་ཆེད་ཐོད་པའི་ནང་བླུགས་པའི་ཨ་རག་དེ་རྡོག་སྒྲིལ་
པོ་བྱུང་ན་འབང་ཞེས་པའི་སྒྲ་ཤུགས་ཆེ་བ་ཡོད། དེ་ལྟར་འབང་ཞེས་པའི་སྒྲ་ཡོང་

བར་དོ་སྣང་གཙོ་བོ་བྱེད་པ་ལས། ལིངྒ་སྲེག་སྐབས་ཏིང་ངེ་འཛིན་གྱི་སྐད་ཆ་མེད་ལ།
ལྷག་པར་ཐབས་ཤེས་གཉིས་ཀྱི་ཉམས་ལེན་གྱི་སྐད་ཆ་གང་ཡང་མེད། མི་མང་འདུ་

འཛོམས་ཡོད་པའི་དབུས་སུ་འབང་སྒྲ་གང་ཆེ་བྱུང་ན་ཧོམ་ཧ་ཅང་ཡག་པོ་བླུགས་
སོང་ཞེས་པ་ཞིག་ཆགས་ཀྱི་ཡོད།

དེས་ན་ཉིན་ཞིག་ཧོམ་བླུགས་སྐབས་ཨ་རག་རྡོག་སྒྲིལ་པོ་ཡོང་ཆེད་མཆོག་

གཡོག་གིས་ཨ་རག་གྲོད་པའི་ནང་བསྒྲིལ་ཏེ་ཐོད་སྐམ་ནང་དུ་བླུགས་པ་དེ་ཧོམ་

བླུགས་མཁན་གྱི ས ་འཆམ་རྒྱག་བཞི ན ་རྫིག་པོ ་ བྱས་ཏེ ་ སྣུམ་འཁོ ལ ་མའི ་ ནང་

གཡུགས་པ་དང་། གྲོད་པའི་ནང་བསྒྲིལ་བའི་ཨ་རག་དེ་ཧོམ་གྱི་ཐོག་ཏུ་ཏག་ཏག་
ཕྱིན་ན་འབང་ཞེས་སྒྲ་སྐད་ཤུགས་ཆེན་པོ་ཡོང་ངེས་རེད། འོན་ཀྱང་ཧོམ་བླུགས་

མཁན་དེ་སེམས་འཚབ་ནས་ཨ་རག་གྲོད་འཐུམ་བརྒྱབ་པ་དེ་ཉིད་སྣུམ་བསྐོལ་བའི་
སྣོད་ནང་ཏག་ཏག་མ་ཕྱིན་པར་ཕྱི་ལ་ལྷུང་བས། མཆོད་གཡོག་མགྱོགས་པོར་

རྒྱུགས་ཏེ་ལམ་སེང་ས་ནས་བསྒྲུགས་ཏེ་སྣོད་ནང་བླུགས་དགོས་བྱུང་བ་ཤོད་སྲོལ་
ཡོད།

དེ་མིན་རྩེ་ཕོ་བྲང་དུ་འཆར་ཅན་བོད་ཟླ་ ༡༢ ཚེས་ ༢༩ ཉིན་རྣམ་པར་རྒྱལ་བ་

ཕན་བདེ་ལེགས་བཤད་གླིང་གི་ཆོ་ག་རྣམས་ཧ་ཅང་སྤུས་དག་པོ་ཡོད་ལ༑ འཆམ་

45

ནང་ཆོས་ངོ་སྤྲོད་སེམས་ཀྱི་གསང་བ།

ཀྱང་ཧ་ཅང་སྤུས་དག་པོ་ཡོད། དེ་ལྟར་དགུ་གཏོར་སྐབས་དགུ་གཏོར་གྱི་འཆམ་
འཁྲབ་སྐབས་ཧོམ་སྲེག་གནང་སྲོལ་ཡོད། ངོས་ནས་ད་ལྟ་ཡང་ཧ་ཅང་གསལ་པོར་

དྲན་པ་ཞིག་ལ། གྲྭ་ཚང་གི་ཧོམ་སྲེག་གནང་གྲུབ་རྗེས་འབང་སྒྲ་གྲགས་མིན་ཇི་ལྟར་

ཡང་། ཧོམ་སྲེག་གི་སྣུམ་བསྐོལ་བ་དེ་དབྱུག་པ་འཁྱེར་ནས་བཤོས་ཀྱི་ཡོད། སྣུམ་དེ་

བདེ་ཡངས་ཤར་གྱི་ཨར་ཀའི་སྟེང་དུ་གྲམ་རྣམས་ལ་ལྟད་མོ་ལྟ་བར་ཡོང་བའི་ཨ་ཕོ་

ཧོར་གྱིས་སྒལ་རིལ་རྒྱག་གི་ཡོད། ཁོང་ཚོའི་པགས་ཚགས་ཐོག་སྣུམ་གོས་ན་ཕན་
གྱི་ཡོད་པས་ཡིན། ཐོག་མར་དགུ་འཆམ་དང་ཧོམ་སྲེག་ལ་ལྟད་མོ་ལྟ་བར་ཡོང་བ་

དང་། སྐབས་དེ་དག་ཏུ་དགྲ་བགེགས་བཏུལ་བ་དང་། སྨོན་ལམ་རྒྱག་མཁན་ཡང་

མེད་པར་ལྟད་མོ་བལྟས་ཟིན་ཏེ་ཧོམ་སྲེག་གི་སྣུམ་གྲམ་པའི་ཐོག་སྒལ་རིལ་བརྒྱབ་
ནས་སྡོད་ཀྱི་ཡོད། དེས་དགྲ་བགེགས་བསྒྲོལ་བ་འདུག་གམ། དེ་ལ་སྙིང་པོ་དེ་ཙམ་

མེད། དེར་བརྟེན་ང་ཚོ་བོད་པས་ཆེ་ས་གཏིང་བརྗེད་དུ་འགྲོ་གི་ཡོད། དེ་མིན་རིས་སུ་
མ་ཆད་པའི་ཆོས་སྒར་བཤད་གྲྭ་ཡོད་པ་རྣམས་ནས་ལོ་ངོ་སྟོང་ཕྲག་རིང་བསྟན་པ་

བཤད་སྒྲུབ་གཉིས་ཀྱི་ཐོག་ནས་འཛིན་སྐྱོང་གནང་བ་ལས། སྤྱི་ཡོངས་ཀྱི་ཆ་ནས་
དགོན་པ་སྟོང་ཕྲག་མང་པོ་ཡོད་ཀྱང་། དགོན་པ་ཕལ་མོ་ཆེས་རྔ་བརྡུངས་ནས་
ཞབས་བརྟན་སྒྲུབ་པ་ལྟ་བུ་བྱས་ཏེ་སྡོད་ཀྱི་ཡོད།

དེ ར ་བརྟེ ན ་ཨསེ ་ ཇི འུ ་ཨལ་གྱི ས ་བརྗོ ད ་པ་ལྟར་བཅོ མ ་ལྡན་འདས་བོ ད ་དུ་

ཕེབས་ན། ཏིང་ངེ་འཛིན་དང་། ཐབས་བྱང་ཆུབ་ཀྱི་སེམས། ཤེས་རབ་སྟོང་ཉིད་ཀྱི་ལྟ་
བ་སོགས་གང་ཡང་མེད་ལ། ལྷ་ཡི་རྣལ་འབྱོར་གྱི་ཏིང་ངེ་འཛིན་ལྟ་བུ་གང་ཡང་མེད་

པར་རང་གར་རྒྱ་སྡེ་ཁྲོམ་པའི་དཀྱིལ་ལ་ལྟད་མོའི་འདུ་ཤེས་ལྟ་བུར་འཁྲབ་པ་དང་།

46

༧གོང་ས་༧སྐྱབས་མགོན་ཆེན་པོ་མཆོག

ད་དུང་ཆོས་སྐྱོང་དང་ཡི་དམ་ཡིན་ཞེས་མཆེ་བ་གཙིགས་ཤིང་། ཁྲག་འཐུང་བ་ལྟ་བུ་
འདྲ་མིན་བཟོས་པ་ལས། བྱམས་པ་དང་སྙིང་རྗེ། སྟོང་ཉིད་ཀྱི་ལྟ་བ་སོགས་ལ་དོ་སྣང་

དང་ཉམས་ལེན་གཏན་ནས་མེད་པར་སྡོད་ཀྱི་ཡོད། རྐྱེན་སེལ་རིམ་གྲོ་སྒྲུབ་པ་ལྟ་བུ་
ཞིག་ཆགས་སྐབས། བཅོམ་ལྡན་འདས་གློ་བུར་དུ་ཕེབས་ན། དངོས་ནས་ད་ནི་གང་
འདྲ་བྱེད་ཀྱི་ཡོད་དམ་དགོངས་ཉེན་ཡོད། དཔེ་ཆའི་ནང་གསང་སྔགས་འཆལ་བ་
ཞེས་བརྗོད་པ་ལྟར། ས་ཆེན་ཀུན་དགའ་སྙིང་པོས། བོད་ལ་སྔ་འགྱུར་གྱི་ཆོས་འདི་

གསང་ཞིང་སྦས་པས་སྒྲུབ་པའི་ཚབ་ཏུ་ཁྲོམ་གྱི་དབུས་སུ་འཆམ་འཁྲབ་པ་ལྟ་བུ་

ཆགས་འདུག་པས། འདིས་ནུས་པ་ཐོན་ས་མ་རེད། ད་ནི་གཞི་ནས་རྒྱ་གར་ནས་
གསང་སྔགས་ཀྱི་ཆོས་ཤིག་བཞེས་དགོས་ཀྱི་འདུག་དགོངས་པའི་སྐོར་ས་ཆེན་གྱི་
རྣམ་ཐར་ནང་དུ་ཡོད།

བོད་གངས་ཅན་གྱི་ལྗོངས་སུ་གསང་སྔགས་ཀྱི་ཆོས་ཟབ་ལ་སྤུས་དག་པོ་ཞིག་

ཡོད་ཀྱང་། གསང་སྔགས་འཆལ་བའི་རྐྱེན་གྱིས་ནང་ཆོས་ཀྱི་ཞག་རྩི་ལྟ་བུ་ལྟ་གྲུབ་
རྒྱ་ཆེ་ལ་གཏིང་ཟབ་པ། ཚད་མའི་རྣམ་གཞག་ཐོག་རྣམ་དཔྱོད་ཀྱི་རྩལ་འདོན་སའི་
རིགས་ལ་དོ་སྣང་མེད་པར་འཇོག་པ་དང་། ཅི་མཛད་ལེགས་མཐོང་ལྟ་བུའི་ཐོག་ཏུ་

ཕྱིན་པ་ལྟ་བུ་ཆགས་ཡོད། དེས་ན་བོད་ཀྱི་ནང་པ་སངས་རྒྱས་པའི་ཆོས་ལ་འཐུས་
ཤོར་ཏན་ཏན་ཕྱིན་འདུག དངོས་ནས་དུས་ད་ལྟ་བར་དུ་བཤད་སྒྲུབ་གཉིས་ཀྱི་ཐོག་

ནས་ལུང་རྟོགས་ཀྱི་བསྟན་པ་འཛིན་སྐྱོང་སྤེལ་གསུམ་གནང་མཁན་བོད་ཀྱི་མཐའ་

དབུས་ཡོངས་ལ་ཡོད། དེ་དག་ལ་དངོས་གནས་རྗེས་སུ་ཡི་རངས་བྱེད་པའི་ཡུལ་

རེད། འོན་ཀྱང་སྤྱི་ཡོངས་ཀྱི་ཆ་ནས་འཐུས་ཤོར་ཧ་ཅང་ཤུགས་ཆེན་པོ་ཕྱིན་འདུག

47

ནང་ཆོས་ངོ་སྤྲོད་སེམས་ཀྱི་གསང་བ།

ང་ཚོ་བོད་ཀྱི་ནང་པ་རྣམས་ཀྱིས་འཐུས་ཤོར་འགྲོ་ས་ནི་ནང་ཆོས་མ་ཤེས་པའི་ཐོག་
ནས་འཐུས་ཤོར་ཕྱིན་ཡོད། ནང་ཆོས་ལ་དད་པ་བྱེད་པ་ལས་སློབ་སྦྱོང་བྱ་རྒྱུའི་ཐོག་
ལ་དོ་སྣང་མ་བྱས་པའི་རྐྱེན་གྱིས་ལེགས་ཉེས་འབྱེད་མ་ཐུབ་པར་འཐུས་ཤོར་དུ་
ཕྱིན་པ་རེད།

ནང་ཆོས་ལ་སློབ་སྦྱོང་བྱེད་དགོས་པ།

དེས་ན་ངོས་ནས་རྟག་ཏུ་འདི་ལྟར་བརྗོད་ཀྱི་ཡོད། ང་ཚོ་ནི་དུས་རབས་ཉི་ཤུ་རྩ་

གཅིག་པའི་ནང་པ་ཞིག་ཡིན་པས། སངས་རྒྱས་པའི་ཆོས་ཀྱི་གནད་འགག་གང་འདྲ་

ཡིན་པ་དེ་རྣམས་ཤེས་པར་བྱས་ཏེ་སངས་རྒྱས་པའི་ཆོས་ལ་དད་པ་སྐྱེས་པ་ཞིག་
དགོས་པ་ལས། ང་ཚོའི་ཕ་མ་ནང་པ་ཡིན་པས་ངས་ཀྱང་སངས་རྒྱས་ལ་སྐྱབས་སུ་
མཆི་ཞེས་བརྗོད་ཀྱི་ཡོད་ཅེས་པ་དེ་འདྲ་གཏན་ནས་བྱ་རྒྱུ་མེད།

རྒྱ་རིགས་རྣམས་ཀྱིས་ཤོག་ཆག་དམར་པོ་འཁྱེར་ནས་ཨོ་མི་དོ་ཕོ་ཞེས་བརྗོད་

ཀྱི་ཡོད་པ་དེས་ལྡང་གི་མ་རེད་ཅེས། རྒྱ་རིགས་ནང་པ་རྣམས་ལའང་རྟག་ཏུ་དེ་ལྟར་

བརྗོད་ཀྱི་ཡོད། དེ་བཞིན་ང་ཚོ་བོད་པ་རྣམས་ནས་ཀྱང་ལག་ཏུ་ཕྲེང་བ་འཁྱེར་ཞིང་ཁ་
ནས། ༀ་མཎི་པདྨེ་ཧཱུྃ། ཞེས་བརྗོད་པ་དེས་ལྡང་གི་མ་རེད་ཅེས་རྩེད་མོ་དང་སྦྲགས་
རྟག་ཏུ་འདི་ལྟར་བརྗོད་ཀྱི་ཡོད།

ང་ཚོས། ༀ་མཎི་པདྨེ་ཧཱུྃ། ཞེས་བགྲང་སྐབས། བྲེལ་བ་ཅུང་ཟད་ཡོད་པའི་ཚེ།

ༀ་མཎི། ༀ་མཎི་ཞེས་བརྗོད་ཅིང་། དེའི་གདངས་ཀྱང་ཧོབ་སྟེ་ཉན་སྐབས། དབྱིན་
སྐད་དུ་ money

༼དངུལ།༽

ཞེས་པ་དེ་ཆགས་ཀྱི་ཡོད། ང་ཚོའི་བསམ་བློར་ཨ་

སྒོར་དགོས་ཀྱི་ཡོད་ལ། ངག་ནས་ཡིག་དྲུག་བགྲང་བ་དེ་ཡང་ money mon-

48

༧གོང་ས་༧སྐྱབས་མགོན་ཆེན་པོ་མཆོག

ey རང་ཆགས་ཀྱི་ཡོད། དེས་ན་ང་ཚོའི་ཆོས་ནི། དེང་སྐབས་དུས་རབས་ཉེར་

གཅིག་པའི་ནང་ཚན་རིག་པ་ཆོས་ལ་ཐེ་ཚོམ་བྱེད་མཁན་རྣམས་ཀྱང་ཡིད་འཕྲོག་

པའི་ཆོས་ཤིག་ཡོད་བཞིན་དུ་ང་ཚོས་དེ་སླ་པོ་བཟོས་ཏེ། སྙིང་པོ་གང་ཡང་མེད་པའི་
གླེན་པའི་ཆོས་ཤིག་དང་། རྨོངས་དད་ཀྱི་ཆོས་ཀྱི་ཐོག་ཏུ་འགྲོ་བཞིན་ཡོད་པ་ནི་ནོར་

འཁྲུལ་ཆེན་པོ་ཞིག་ཡིན། དེ་ནི་དངོས་གནས་རང་གིས་རང་བསླུ་བ་མ་ཟད། བསྟན་

པའི་ཞབས་འདྲེན་དུ་འགྲོ་གི་ཡོད། དེས་ན་ཆོས་ལ་དད་པ་བྱེད་དང་མི་བྱེད་རང་ཉིད་
ཀྱི་རང་དབང་ཡིན། ཐོག་མར་དད་པ་བྱེད་དང་མི་བྱེད་བརྩི་སའི་ཆོས་དེ་གང་འདྲ་

ཞིག་ཡིན་མིན་སློབ་སྦྱོང་བྱས་ཏེ་ཤེས་པར་བྱེད་དགོས་པ་ནི་ཧ་ཅང་གལ་འགངས་
ཆེན་པོ་ཡིན།

ངོས་ནས་ནམ་རྒྱུན་ཕྱི་རྒྱལ་ཡུལ་ཁག་དང་། རྒྱ་གར་གྱི་ས་གནས་གང་སར་

སངས་རྒྱས་པའི་ཆོས་ཀྱི་འགྲེལ་བཤད་རྒྱག་རྒྱུ་གཙོ་བོར་འཛིན་བཞིན་ཡོད། དབང་
བསྐུར་བ་སོགས་ལ་ངོས་ནས་གཙོ་བོ་བརྩི་གི་མེད། དུས་དུས་སུ་བྱེད་དགོས་པ་

ཡོང་བ་ལས། གཙོ་བོ་ནང་ཆོས་འགྲེལ་བཤད་རྒྱག་གི་ཡོད། དཔེར་ན། དུས་འཁོར་
དབང་ཆེན་བྱེད་སྐབས། དུས་འཁོར་དབང་ཆེན་ཡོད་ཅེས་བརྗོད་སྐབས། མི་ཧ་ཅང་
མང་པོ་ཞིག་ཡོང་གི་ཡོད། མི་མང་པོ་ཡོང་བའི་གོ་སྐབས་བཟུང་སྟེ་གཙོ་བོ་སྔོན་

འགྲོའི་ཆོས་བཤད་ཀྱི་ནང་ཆོས་ངོ་སྤྲོད་དེ་གཙོ་བོ་རྩི་གི་ཡོད། ནང་ཆོས་ངོ་སྤྲོད་བྱེད་

ཀྱི་ཡོད་ཅེས་བརྗོད་ན། མི་མང་པོ་ཡོང་གི་མ་རེད། དེས་ན་དུས་འཁོར་དབང་ཆེན་
སྐབས་མི ་ མང་པོ ་ ཡོ ང ་བའི ་ སྐབས་སུ་ངོ ས ་ནས་དམི ག ས་ས་གཙོ ་ བོ ་ ངོ ་ སྤྲོ ད ་ཀྱི ་

འགྲེལ་བཤད་རྒྱག་གི་ཡོད། དེ་ལ་མགོ་སྐོར་གྱི་གཡའ་ཅུང་ཟད་འདུག་གམ། མི་ལ་

49

ནང་ཆོས་ངོ་སྤྲོད་སེམས་ཀྱི་གསང་བ།

དུས་འཁོར་དབང་ཆེན་ཡོད་ཅེས་བརྗོད་དེ་མི་མང་པོ་ཡོང་སྐབས། མི་རྣམས་གཉིད་
ཁུག་ཀྱང་ནང་ཆོས་འགྲེལ་བཤད་བརྒྱབ་ནས་བསྡད་པ་དེ་གང་འདྲ་འདུག་གམ།

སྔ་ལོ་ངོས་ནས་པི་ཏིའི་ཁུལ་དུ་ཐེངས་གཅིག་ཕྱིན་པ་ཡིན། རོ་ཐང་ལའི་རྒྱབ་ཏུ་

ང་ཚོ་འཁྱུག་ཙམ་ཁ་ལག་བཟས་ནས་བསྡད་པ་ཡིན། སྔར་གྱི་ངོ་ཤེས་དང་ཡུལ་པ་

རྣམས་ཀྱིས་ཧ་ཅང་དགའ་པོ་བྱས་ཏེ་བག་ལེབ་སོགས་འཁྱེར་ནས་སླེབས་འདུག དེ་
གར་ཁོང་ཚོ་སླེབས་ཟིན་སྟབས་ངོས་ནས་ཆེད་མངགས་ཐུག་འཕྲད་བྱས་པ་ཡིན། ང་
ཚོ་སྒོར་སྒོར་དུ་བསྡད་ནས་ཕན་ཚུན་སྐད་ཆ་བཤད་པ་དང་། སྔར་ངོས་རང་ལོ་ན་

གཞོན་པའི་སྐབས་སུ་དྲིལ་བུ་རིར་རྐང་ཐང་ཐོག་གནས་སྐོར་དུ་བསྐྱོད་སྐབས་མཉམ་

དུ་ཡོད་པའི་ཨ་ཅག་ཅིག་ཡོད་པ་ད་ལྟ་རྨོའ ་ོ ཆགས་འདུག སྙིང་རྗེ། སྐབས་དེའི་ལོ་
རྒྱུས་རྣམས་ཀྱང་བཤད་རེས་བྱས་པ་ཡིན། དེ་རྗེས་ངོས་ནས་ཁྱེད་རང་ཚོ་ཚང་མ་
ནང་པ་རེད། དེར་བརྟེན་ནང་པའི་ཆོས་ཞེས་པ་དེ་གང་འདྲ་ཞིག་ལ་བརྗོད་ཀྱི་ཡོད་

དམ་ཞེས་དྲིས་པར། ནང་ཆོས་ཞེས་པ་ནི་སངས་རྒྱས་ལ་སྐྱབས་སུ་མཆི། ཆོས་ལ་

སྐྱབས་སུ་མཆི། དགེ་འདུན་ལ་སྐྱབས་སུ་མཆི། ཞེས་པ་དེ་རེད་ཅེས་བརྗོད་ཀྱི་འདུག
འོ་ན་སངས་རྒྱས་ལ་སྐྱབས་སུ་མཆི་ཞེས་པའི་སངས་རྒྱས་དེ་གང་འདྲ་ཞིག་རེད་
དམ་ཞེས་དྲིས་པར། ཤེས་ཀྱི་མེད་ཅེས་བརྗོད་ཀྱི་འདུག འོ་ན་སངས་རྒྱས་དང་ཡེ་

ཤུའི་སྟོན་པ་གཉིས་ལ་ཁྱད་པར་གང་ཡོད་དམ་ཞེས་པར། གཅིག་པ་རེད་ཅེས་བརྗོད་

ཀྱི་འདུག འདི་ཚོ་རྙོག་དྲ་ཆེན་པོ་ཞིག་རེད། གང་ཟག་གིས་གང་ཟག་ཚོད་མི་ཟིན་ལ།

ལྷག་པར་སྐྱེས་བུ་དམ་པ་རྣམས་ནི་སངས་རྒྱས་དང་བྱང་ཆུབ་སེམས་དཔའི་སྤྲུལ་པ་

ཏན་ཏན་ཡོང་སྲིད་པ་ཡིན། འོན་ཀྱང་སྤྱིར་བཏང་ཡེ་ཤུའི་སྟོན་པ་དང་སངས་རྒྱས་

50

༧གོང་ས་༧སྐྱབས་མགོན་ཆེན་པོ་མཆོག

བཅོམ་ལྡན་འདས་གཅིག་པ་རེད་ཅེས་བརྗོད་ན་མི་བདེ་བ་ཞིག་ཡོད། དེ་ནི་མ་ཤེས་

པའི་རྟགས་ཡིན་པས། ཁོང་ཚོར་ཡང་ངེས་པར་དུ་དཔེ་ཆ་བལྟས་ཏེ་ནང་ཆོས་ལ་
སློབ་སྦྱོང་བྱེད་དགོས་ལ། སངས་རྒྱས་པའི་ཆོས་ཞེས་པ་དེ་གང་འདྲ་ཞིག་ཡིན་མིན་
ངེས་པར་ཤེས་པ་བྱེད་དགོས་ཞེས་བརྗོད་རྒྱུ་བྱུང་།

ཡང་ངོས་རང་ལག་ནའོ་ལ་ཚོགས་འདུར་བསྐྱོད་སྐབས། དགའ་བསུ་ཞུ་མཁན་

གྱི་གྲས་སུ་གྱོན་ཆས་སེར་པོ་གྱོན་པའི་ནང་པའི་སློབ་ཕྲུག་ཡིན་ཞེས་རྒྱ་གར་བའི་ན་

གཞོན་སློབ་ཕྲུག་མང་པོ་ཞིག་འདུག ལེགས་སྦྱར་གྱི་སྐད་ཐོག་ནས་སངས་རྒྱས་ལ་
སྐྱབས་སུ་མཆི་སོགས་ངག་ནས་བརྗོད་ཀྱི་འདུག ངོས་ནས་སངས་རྒྱས་ལ་སྐྱབས་

སུ་མཆི་ཞེས་པའི་སངས་རྒྱས་དེ་གང་འདྲ་ཞིག་རེད་དམ་ཞེས་དྲིས་པར། སློབ་ཕྲུག་
རྣམས་ནས་ཤེས་ཀྱི་མེད་ཅེས་བརྗོད་ཀྱི་འདུག

གང་འདྲ་ཞིག་ལ་ཆོས་བྱས་པ་ཟེར་རམ།

ང་ཚོས་ཆོས་ཞེས་པ་དེ་ལམ་དང་ལུགས་སྲོལ་ལྟ་བུར་བརྩི་བ་དང་། འདོན་ཁ་

ཕྲལ་ལྟ་བུ་བཏོན་པ་ལས། དེའི་ནང་དོན་གང་ཞིག་ཡིན་པ་བཅས་ལ་དོ་སྣང་གཏན་
ནས་མ་བྱས་པར་སྡོད་ཀྱི་འདུག དེ་ལྟར་མིན་པར་སློབ་སྦྱོང་གི་ཐོག་ཏུ་ཤུགས་ཏོག་

ཙམ་རྒྱག་དགོས་ཀྱང་དེ་ལྟར་རྒྱག་གི་མེད། སྤྱིར་བཏང་གི་མི་ཞིག་ལ་མཚོན་ན།

ཆོས་བྱེད་ཀྱི་ཡོད་ཅེས་སྐྱིད་སྡུག་ཅུང་ལེགས་པ་ཤིག་ཡིན་ན། འདི་ངའི་མཆོད་ཁང་
ཡིན་ཞེས་ཁང་མིག་ཟུར་དུ་བཞག་སྟེ། དེའི་ནང་སྐུ་གསུང་ཐུགས་རྟེན་གང་འཚམས་

སྒྲིག་གཤོམ་བྱས། ཕྱོགས་གཅིག་ནས་སྐུ་གསུང་ཐུགས་རྟེན་རྣམས་ལ་སྐུ་གསར་
རྙིང་དང་། རིན་གོང་ཆེ་ཆུང་གི་ཐོག་ནས་རྒྱུ་དངོས་པོའི་འདུ་ཤེས་བཞག་པ་ལྟ་བུ་

51

ནང་ཆོས་ངོ་སྤྲོད་སེམས་ཀྱི་གསང་བ།

བྱེད་ཀྱི་ཡོད། གཉིས་ནས་མཆོད་ཁང་ནང་ཆོས་བྱས་ཀྱང་། མཆོད་ཁང་གི་ཕྱི་ལ་
ཐོན་རྗེས་རྒྱ་འདྲེ་རྒྱག་དགོས་སར་རྒྱ་འདྲེ་བརྒྱབ། མགོ་སྐོར་གཏོང་ཐུབ་སར་མགོ་
སྐོར་བཏང་ནས་བསྡད་ན་སྙིང་པོ་གང་ཡང་མེད།

ཆོས་ཞེས་པ་ནི་མགོ་སྐོར་གཏོང་རྒྱུའི་གོ་སྐབས་དང་ཉེན་ཁ་སླེབས་སྐབས་

མགོ་སྐོར་མི་གཏོང་བ་དང་། རྒྱ་འདྲེ་རྒྱག་རྒྱུའི་ཉེན་ཁ་སླེབས་སྐབས་རྒྱ་འདྲེ་མི་རྒྱག་
པ། མི་ལ་སེམས་གནག་བྱེད་པའི་གོ་སྐབས་བྱུང་སྐབས་སེམས་གནག་མི་བྱེད་པ་

བཅས་ནི་ཆོས་བྱས་པ་ཞིག་ཡིན་པ་ལས། མཆོད་ཁང་ནང་ཆོས་བྱེད་ཀྱི་ཡོད་ཅེས།
མིག་བཙུམ་ནས་འདོན་པ་འདོན་པ་དང་། སྔགས་བགྲང་བ། སྒོམ་རྒྱག་པ་ལྟ་བུ་བྱས་
ཀྱང་། མི་ཚེ་སྐྱེལ་སྐབས་ཆགས་སྡང་གི་གཞན་དབང་དུ་ཕྱིན་ན་དེ་ནི་ཆོས་བྱས་པ་
ཞིག་ག་ལ་ཡིན།

དཔེར་ན། སྨན་ནི་ན་བའི་སྐབས་སུ་ཟ་དགོས་པ་ལས། གཟུགས་གཞི་བདེ་ཐང་

ཡིན་པའི་གནས་སྐབས་སུ་སྨན་ཟ་དགོས་དོན་མེད། དེ་བཞིན་ཆོས་ཞེས་པ་དེ་ཡང་
ཕྱི་ནང་གི་ཡུལ་རྐྱེན་འཕྲད་པའི་སྒོ་ནས་ཉོན་མོངས་མངོན་དུ་གྱུར་ནས་ཆགས་སྡང་

གི་ལས་གསོག་པའི་མཚམས་སུ་སླེབས་སྐབས། དེ་ལྟར་མི་རུང་བསམ་པའི་དྲན་
ཤེས་ཀྱིས་ཟིན་པ་བྱས་ཏེ་སྡོམ་དགོས་པ་ཡིན། ཆོས་བྱས་པ་ཟེར་ན་དེ་ལ་ཟེར་བ་

ཡིན། དེ་ལྟ་བུའི་སྡོམ་སེམས་ཡོང་བ་ལ། སྡོམ་པའི་ཕན་ཡོན་དང་། མ་སྡོམ་པའི་ཉེས་

དམིགས་བསམ་དགོས་ཤིང་། སྡོམ་སེམས་ཡོང་བ་ལ། སྡོམ་པའི་ཕན་ཡོན་དང་། མ་
སྡོམ་པའི་ཉེས་དམིགས་བསམ་པ་ལ་གཙོ་བོ་སྡོམ་པའི་ཕན་ཡོན་མངོན་མཐོ་སྒྲུབ་པ་
དང་། མཐར་ཐུག་ཐམས་ཅད་མཁྱེན་པའི་གོ་འཕང་སྒྲུབ་པ་སོགས་བསམ་བློར་

52

༧གོང་ས་༧སྐྱབས་མགོན་ཆེན་པོ་མཆོག

འཁོར་ཞིང་། ཉེས་སྤྱོད་བསྡོམས་ནས་མཐར་ཐུག་དགོས་པ་ཆེན་པོ་བསྒྲུབ་རྒྱུ་ཡོད་
པ་ཞིག་ཤེས་ན། ཉེས་སྤྱོད་སྡོམ་པ་ལ་སྤྲོ་ཤུགས་སྐྱེ་བ་ཡིན།

ངས་མི་བསད་ན་ང་ཁྲིམས་ལ་ཐུག་གི་རེད་ཅེས་བརྗོད་ན། དེ་ལ་ནུས་པ་ཆེན་

པོ་གང་ཡང་མེད། གསོད་ཡུལ་དེར་བརྩེ་བ་བྱེད། དེ་ནི་ང་དང་གཅིག་པ་རེད། གཞན་

ལྟ་ཅི་སྨོས་ང་ལ་གཞན་གྱིས་ཚིག་ངན་ཞིག་བརྗོད་ཀྱང་། ང་རང་གི་སེམས་ལ་མ་

སྐྱིད་པ་ཡོང་གི་འདུག ངས་ཁོ་ལ་གནོད་པ་བྱས་ན་ཁོ་ལ་མ་སྐྱིད་པ་ཆེན་པོ་ཡོང་གི་
རེད་བསམ་པའི་སྲོག་གཅོད་སྡོམ་པ་དང་། དེ་ལྟར་སྡོམ་པའི་རྒྱུ་མཚན་དེ་ཡང་། ངན་
སོང་དུ་ལྷུང་གི་རེད་བསམ་པ་ལྟ་བུ་མིན་པར། སྲོག་གཅོད་སྡོམ་པའི་ཕན་ཡོན་ཕྱི་མ་

མངོན་མཐོ་ཐོབ་ཀྱི་རེད་བསམ་པའི་བསམ་པ་ཙམ་ཡང་མིན་པར། ཐར་པའི་གོ་འཕང་
སྒྲུབ་པའི་ཆེད་དུ་ཡིན་བསམ་པ་དང་། མཐར་ཐུག་ངེས་ལེགས་ཐམས་ཅད་མཁྱེན་

པའི་གོ་འཕང་སྒྲུབ་པ་ལྟ་བུའི་བསམ་བློ་འཁོར་ན། སྡོམ་སེམས་བྱེད་པའི་སེམས་
ཤུགས་སླེབས་ཡོང་བ་ཡིན། དངོས་གནས་སྙིང་སྟོབས་སླེབས་པ་དང་། དགོས་པ་
ཆེན་པོ་ཞིག་མཐོང་སྐབས་དེས་དཀའ་ངལ་ཁྱད་དུ་བསད་པ་ཞིག་ཡོང་བ་ཡིན།

དེས་ན་སངས་རྒྱས་པའི་ཆོས་ཀྱི་གཙོ་བོ་ནི་ཐར་པ་སྒྲུབ་པ་དང་འབྲེལ་བའི་

ཆོས་ཤིག་ལ་ནང་པ་སངས་རྒྱས་པའི་ཆོས་ཞེས་བརྗོད་ཀྱི་ཡོད་པ་ལས། མངོན་མཐོ་

སྒྲུབ་པ་ཙམ་ནི་མུ་སྟེགས་པ་དང་ཡེ་ཤུའི་ཆོས་ལའང་ཡོད། ཡེ་ཤུའི་ཆོས་ཀྱིས་སྐྱེ་བ་

ཕྱི་མ་ཁས་ལེན་མིན་ཇི་ལྟར་ཡང་། ཡེ་ཤུའི་ཆོས་རྣམ་དག་བྱས་ན་སྐྱེ་བ་ཕྱི་མ་མི་
ལུས་བཟང་པོ་ཞིག་ཐོབ་རྒྱུ་ཡིན་པ་བརྒྱ་ཆ་བརྒྱ་ཐམ་པ་ཐག་ཆོད་པ་ཡིན། དེར་
བརྟེན་མངོན་མཐོ་བསྒྲུབ་རྒྱུ་ནི་སྡིག་སྤོང་དགེ་སྒྲུབ་བཤད་དེ་གཞན་ལ་གནོད་པ་མ་

53

ནང་ཆོས་ངོ་སྤྲོད་སེམས་ཀྱི་གསང་བ།

བྱེད་པར་ཕན་སེམས་བྱེད་དགོས་ཞེས་ཆོས་ལུགས་ཚང་མས་མངོན་མཐོ་བསྒྲུབ་རྒྱུ་
ཡོང་གི་ཡོད།

ནང་པས་བདག་མེད་ཀྱི་ལྟ་བ་བཤད་དགོས་དོན་ནི། ཐར་པ་བསྒྲུབ་རྒྱུ་བཞེད་

ཅིང་། ཐར་པ་ཞེས་པ་དེ་ཡང་། ཐར་པ་ཐོབ་པ་ལ་བགེགས་བྱེད་མཁན་ནི། བདེན་པར་
འཛིན་པའི་བདེན་འཛིན་གྱིས་བྱེད་པ་ཤེས་པར་བྱས་ཏེ། བདེན་འཛིན་སྤངས་པའི་སྒོ་

ནས་ཐར་པ་སྒྲུབ་པའི་གོ་བ་ཆགས་སྐབས། ཐར་པ་དོན་གཉེར་གྱི་བློ་ཡོང་བ་ཡིན།
སངས་རྒྱས་པའི་ཆོས་ཞེས་པ་ནི་བདག་མེད་པའི་ལྟ་བ་རྩ་བར་བཞག་པའི་ཆོས་
ཤིག་ཡིན་ལ། བདག་མེད་རྩ་བར་བཞག་པའི་ཆོས་ཤིག་ཡིན་ན། ཆོས་དེའི་ཐུན་

མོང་མ་ཡིན་པའི་ཁྱད་ཆོས་ནི། བདག་མེད་ཀྱི་ལྟ་བ་གོམས་པའི་ཐོག་ནས་བདག་
འཛིན་གྱིས་སྐྱེས་པའི་སྐྱོན་མཐའ་དག་ཉེ་བར་ཞི་བའི་ཉེར་ཞིའི་དབྱིངས་ཀྱི་ཐར་པ་

ཞིག་གཞི་རྩར་བཞག་སྟེ། དེ་ལ་ཐོབ་འདོད་ཅིག་བྱུང་ན་ནང་པའི་ཆོས་ངོ་མ་དེ་བྱེད་
ཀྱི་ཡོད། དེ་དག་མ་ཤེས་ན་ཡོང་ཐབས་མེད།

འཇིག་རྟེན་བཀོད་པ་པོ་འདོད་མཁན་གྱི་ཆོས་རྣམས་དཀོན་མཆོག་གིས་མར་

གནང་བ་ཞིག་ཏུ་འདོད་པའི་ཐོག་འགྲོ་གི་ཡོད། སངས་རྒྱས་པའི་ཆོས་ནི་ཡར་འགྲོ་

མཁན་ཞིག་ཆགས་ཡོད། དེ་ཡང་ཐོག་མར་སེམས་ཅན་ཕལ་པ་ཡིན་པ་ཞིག རང་གི་
དགེ་བའི་བཤེས་གཉེན་གྱི་དྲུང་ནས་ཆོས་གསན་ཞིང་ཉམས་སུ་བཞེས་ཏེ་མཐར་

སངས་རྒྱས་པ་ཞིག་ཡིན། དེས་ན་འཚང་རྒྱ་བ་ནི་ཐ་མལ་པའི་སེམས་ཅན་ཞིག་བློ་

ཇེ ་ དུལ་ཇེ ་ སངས་སུ་གྱུར་ཏེ ་ སངས་རྒྱས་ཞེ ས ་པ་དེ ར ་གྱུར་པ་ཞི ག ་ཡི ན ་པས།
སངས་རྒྱས་པའི་ཆོས་ནི་སེམས་ཅན་གྱི་ས་ནས་སངས་རྒྱས་ཀྱི་ས་ལ་ཡར་འགྲོ་

54

༧གོང་ས་༧སྐྱབས་མགོན་ཆེན་པོ་མཆོག

དགོས་པ་ཡིན། ད་ལྟ་སེམས་ཅན་གྱི་ས་འདི་ནས་སངས་རྒྱས་ཀྱི་གོ་འཕང་བར་ཡར་

འགྲོ་མཁན་ཞིག་ཡིན་པས། ཆོས་དང་པོ་འགོ་འཛུགས་སྐབས་སེམས་ཅན་གྱི་ས་
ནས་འགོ་འཛུགས་ཀྱི་ཡོད།

སྣོད་བཅུད་དང་གཞི་ཡི་རྣམ་གཞག

སེམས་ཅན་གྱི་ས་ནས་ཆོས་འགོ་འཛུགས་ཀྱི་ཡོད་སྟབས། གཞི་ཡི་གནས་

ཚུལ་ཇི་ལྟར་ཡིན་པ་སྟེ། ཕྱི་སྣོད་ཀྱི་སྡུག་བདེན་དང་། ནང་བཅུད་ཀྱི་སྡུག་བདེན། འདི་
ནི་སྡུག་བསྔལ་འཕགས་པའི་བདེན་པའོ། །ཞེས་བཅོམ་ལྡན་འདས་ཀྱིས་ཐོག་མར་

བདེན་བཞི་གསུངས་སྐབས། སྡུག་བསྔལ་གྱི་བདེན་པ་གསུང་སྐབས་ཕྱི་སྣོད་ཀྱི་
སྡུག་བདེན་དང་། ནང་བཅུད་ཀྱི་སྡུག་བསྔལ་རྣམས་ཤེས་དགོས་པ་ཡིན།

ཕྱི་སྣོད་ཀྱི་བཀོད་པ་ནི་ནང་པའི་གཞུང་ནས་གསུངས་པ་རྣམས། དེང་སྐབས་

རྫུན་རྐུབ་རྡོལ་གྲབ་བྱེད་ཀྱི་ཡོད། རི་རབ་དང་། གླིང་བཞི་གླིང་ཕྲན། ཉི་ཟླ་བཅས་ཀྱི་

གནས་སྟངས་གསུངས་པ་རྣམས་ལ་ངོས་ནས་ཡིད་ཆེས་བྱེད་ཀྱི་མེད། དེ་ནི་སྔར་
དེའི་ཚེ་དེའི་དུས་སུ་རྒྱ་གར་དུ་ཡོངས་གྲགས་ལྟ་ཚུལ་ཡོད་པའི་ཁམས་དང་བསྟུན་
ནས་གསུངས་པ་ཞིག་ཡིན་པ་ལས། སློབ་དཔོན་དབྱིག་གཉེན་གྱི་གཞུང་ལྟ་བུར་

མཚོན་ན། མ་མཁྱེན་པར་གསུངས་པ་ཡང་ཡོང་སྲིད་པ་དང་། བཅོམ་ལྡན་འདས་རང་
ཉི ད ་ཀྱི ས ་མདོ ་ རྒྱུད་ཀྱི ་ གཞུང་དུ་གསུངས་པ་རྣམས་ནི ་ དགོ ས ་པའི ་ དབང་གི ས ་
གསུངས་པ་ཞིག་ཡིན། འཕགས་པ་ཐོགས་མེད་ཀྱི་སྐུ་མཆེད་སློབ་དཔོན་དབྱིག་
གཉེན་ནི་བསམ་གྱིས་མི་ཁྱབ་པ་ཞིག་དང་། སློབ་དཔོན་དབྱིག་གཉེན་གྱི་གཞུང་

རྣམས་མཇལ་སྐབས་ངོ་མཚར་སྐྱེ་བ་ཞིག་ཡིན། འོན་ཀྱང་མངོན་པ་མཛོད་ཀྱི་འཇིག་

55

ནང་ཆོས་ངོ་སྤྲོད་སེམས་ཀྱི་གསང་བ།

རྟེན་ཁམས་ཀྱི་ལེའུའི་སྐབས་སུ་གསུངས་པ་རྣམས་ཇི་མ་ཇི་བཞིན་ཁས་བླངས་ཐུབ་
པ་ཧ་ཅང་ཁག་པོ་ཡིན། དེ་ལྟར་ཁས་བླངས་ན་ནང་པ་རྡོག་ཁོག་ཆགས་ཉེན་ཡོད།

ཆེ་ས་ངེས་ལེགས་སྒྲུབ་པའི་ལྟ་བའི་རྣམ་གཞག་ལ་དྲང་ངེས་ཕྱེ་སྟེ། འདི་ནི་སྒྲ་

ཇི་བཞིན་ཁས་བླང་དུ་རུང་བ་དང་། འདི་ནི་སྒྲ་ཇི་བཞིན་ཁས་བླང་དུ་མི་རུང་བ་རེད་
ཅེས་བརྗོད་ཆོག་གི་ཡོད་ན། ཕལ་པ་རི་རབ་ཡོད་མེད་ལ་ཁྱད་པར་དང་ཉེས་པ་གང་

ཡང་མེད། རི་རབ་ཡོད་མེད་ཀྱི་ཐོག་ནས་བདེན་བཞི་དང་བདེན་གཉིས་ཀྱི་རྣམ་
གཞག་ལ་འགྱུར་བ་འགྲོ་རྒྱུ་གང་ཡང་མེད། ཕན་གནོད་འགྲོ་བའི་དབང་དུ་བཏང་ན།

སྔོན་འགྲོ་འབུམ་ལྔ་བསགས་ཏེ་མཌཎལ་འབུལ་སྐབས་རི་རབ་དང་། གླིང་བཞི་གླིང་

ཕྲན། ཉི་ཟླ་དང་བཅས་པ་དེ་ལྟར་ཡོད་པ་གཞིར་བཞག་གིས་མཎྜལ་ཧུར་ཐག་གིས་

ཕུལ་ཏེ། ཉིན་ཞིག་རི་རབ་དང་གླིང་བཞི་གླིང་ཕྲན་མེད་ཅེས་བརྗོད་ཚེ། ངས་ལོ་ངོ་
མང་པོའི་རིང་དཀའ་ལས་བརྒྱབ་པ་རྣམས་ཆུད་ཟོས་སུ་ཕྱིན་མེད་དམ་སྙམ་པ་ལྟ་

བུའི་ཉེན་ཁ་ཡོད་ན་ལས། དེ་མིན་གྱི་ཉེན་ཁ་གང་ཡང་མེད། དེ་ཡང་ནང་པའི་གཞུང་
ནས་བློ་ཡིས་བླངས་ནས་ཞེས་གསུངས་ཡོད། གླིང་བཞི་གླིང་ཕྲན་རི་རབ་དང་བཅས་

པ་འཛམ་གླིང་འདིའི་ཐོག་ཡོད་མེད་གང་ལྟར་ཡང་། སྤྱིར་བཏང་སྟོང་གསུམ་གྱི་སྟོང་
ཆེན་པོ་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་བློ་

ཡིས་བླངས་ནས་དབུལ་ན་དེ་གས་འགྲིགས་པ་ཡིན། དགེ་ཚོགས་རྫོགས་པའི་ཆེད་
ཡིན་པ་ལས། རི་རབ་དང་གླིང་བཞི་གླིང་ཕྲན་རྣམས་ནི། མངོན་པ་མཛོད་ལས།
ལྷུན་པོ་རིན་ཆེན་བཞིའི་རང་བཞིན། །
དཔག་ཚད་དག་ནི་བརྒྱད་ཁྲིའོ། །

56

༧གོང་ས་༧སྐྱབས་མགོན་ཆེན་པོ་མཆོག

ཞེས་པ་གསུངས་པ་རྣམས་མི་དགོས་པ་ཡིན། སྣོད་ཀྱི་འཇིག་རྟེན་ཁམས་ཀྱི་

སྐོར་དེས་ཀོ་ཐག་ཅུང་ཟད་གློད་ཀྱི་འདུག་པ་ལས། དེ་མིན་ནང་བཅུད་ཀྱི་འཇིག་རྟེན་

གྱི་ཁམས་གསུངས་སྐབས། དེས་དེང་སྐབས་ཚན་རིག་པ་རྣམས་ལའང་ཕན་ཐོགས་
ཡོད་པ་ཞིག་ཆགས་ཡོད། དེ་ལྟར་ཆོས་ལུགས་གཞན་སུ་གཅིག་ལའང་མེད། གཞི་
ཡི་གནས་ཚུལ་གསུངས་སྐབས། ཕུང་ཁམས་སྐྱེ་མཆེད་རྣམས་ཀྱི་རྣམ་གཞག་དང་།

ཤེས་པའི་རྣམ་གཞག་བཅས་གསུངས་སྐབས། དེ་དག་ནི་ཧ་ལས་དགོས་པ་ཞིག་
འདུག དེའི་སྐོར་མངོན་པ་མཛོད་ནས་ཧ་ཅང་ཡག་པོ་ཞིག་གསུངས་ཡོད་ལ། དེ་

བཞིན་མངོན་པ་ཀུན་བཏུས་ནས་ཀྱང་གསུངས་ཡོད། དེ་བཞིན་སྔགས་ཀྱི་གཞུང་
མང་པོའི་ནང་དུ་གསལ་ཡོད། དེ་དག་ཚང་མས་གཞི་ཡི་གནས་ལུགས་གསུང་གི་
ཡོད།

གཞན་ཡང་རྡུལ་ཕྲ་རབ་ཀྱི་སྐོར་ལ་འབྱུང་བ་དང་འབྱུང་འགྱུར་ཞེས་དབྱེ་བ་ཕྱེ་

སྐབས། འབྱུང་བ་ཞེས་པ་ནི་ཧ་ཅང་ཕྲ་བ་ཞིག་ཡིན་འདུག དེ་དག་ནི་རྡུལ་ཕྲ་རབ་ཀྱི་
ནང་ནས་ཕྲ་རབ་སོགས་ཤིན་ཏུ་ཕྲ་བའི་ཐོག་ཏུ་སླེབས་ཀྱི་ཡོད། རྩ་བའི་རྣམ་གཞག་
གསུངས་སྟངས་ནི་ཧ་ལས་དགོས་པ་ཞིག་ཡིན། དེར་བརྟེན་ང་ཚོ་སེམས་ཅན་གྱི་ས་
ནས་སངས་རྒྱས་ཀྱི་སར་འགྲོ་གི་ཡོད་སྟབས། གཞི་ཡི་གནས་ཚུལ་དེ་ཧ་ཅང་གལ་

གནད་ཆེན་པོ་ཆགས་ཡོད། སྐད་ཅིག་སྐད་ཅིག་གིས་འཇིག་པའི་བདག་ཉིད་མི་རྟག་
པ་རེད་ཅེས་གསུངས་པ་དེ་ནི་གཞི་ཡི་གནས་ཚུལ་དེའི་ཐོག་ནས་བསམ་བློ་གཏོང་

གི་ཡོད། ཆོས་ཐམས་ཅད་ངོ་བོ་ཉིད་ཀྱིས་གྲུབ་པས་སྟོང་པ་རེད་ཅེས་པ་དེ་ཡང་གཞི་

ཡི་གནས་ལུགས་ཀྱི་སྟེང་ནས་གསུང་གི་ཡོད། ཐོག་མར་གཞི་ཡི་གནས་ཚུལ་དེ་ཉིད་

57

ནང་ཆོས་ངོ་སྤྲོད་སེམས་ཀྱི་གསང་བ།

བཤད་པ་དང་། གཞི་ཡི་གནས་ཚུལ་དེའི་ཐོག་ནས་ལྟ་གྲུབ་ཅིག་སླེབས་ཡོང་གི་ཡོད།

གཞི་ཡི་གནས་ཚུལ་དེ་འདྲ་ཞིག་ལ་ཕྱིན་ཅི་ལོག་ཏུ་འཛིན་ན་མ་རིག་པ་དང་མི་ཤེས་
པ་རེད། མི་ཤེས་པའི་དབང་གིས་སྡུག་བསྔལ་ཡོང་གི་ཡོད། ནང་པས་སྡུག་བསྔལ་

གྱི་རྩ་བ་མ་རིག་པ་དང་མི་ཤེས་པ་བྱས་པ་རེད་ཅེས་བརྗོད་པ་ནི་རླབས་ཆེ་ལ་ཧ་
ལས་དགོས་པ་ཞིག་རེད་འདུག

སྡུག་བསྔལ་དེ་དཀོན་མཆོག་གིས་བྱས་པ་དང་། རང་གར་བྱུང་བ་རེད་ཅེས་

བརྗོད་པ་ལྟ་བུ་མ་ཡིན་པར། མི་ཤེས་པའི་དབང་གིས་བྱུང་བ་རེད་ཅེས་གསུངས་པ་
ནི་དོན་དངོས་ཤིག་ཡིན། སེམས་ཅན་སུ་ཞིག་ཡིན་ཡང་བདེ་བ་འདོད་པ་དང་། སྡུག་
བསྔལ་མི་འདོད་པ་ཤ་སྟག་ཡིན། འོན་ཀྱང་བདེ་སྡུག་གཉིས་ནི་རྒྱུ་དང་རྐྱེན་ལས་
ཡོང་གི་ཡོད་ལ། དེའི་རྒྱུ་ཡང་རང་ཉིད་ཀྱིས་བྱས་ཤིང་། ཤེས་བཞིན་དུ་དེ་ལྟར་བྱེད་

མཁན་སུ་གཅིག་ཀྱང་མེད། མི་ཤེས་པའི་དབང་གིས་སྡུག་བསྔལ་གྱི་རྒྱུ་སྒྲུབ་ཀྱི་
ཡོད། བདེ་སྡུག་དང་དེ་ཡང་བདེ་བ་འདོད་པ་དང་སྡུག་བསྔལ་མི་འདོད་པ་ཡིན། དེར་

བརྟེན་བླང་བྱ་དང་དོར་བྱའི་གནས་ཀྱང་ཡོད་པ་ཡིན། བླང་དོར་གྱི་གནས་རྣམས་ཇི་

བཞིན་ཤེས་པའི་སྒོ་ནས་བླང་བྱ་བླངས་ཤིང་། དོར་བྱ་དོར་བའི་ཐོག་ནས་སྡུག་
བསྔལ་ཉུང་དུ་འགྲོ་བ་ཞིག་དང་། མཐར་སྡུག་བསྔལ་ཟད་ནས་བདེ་བ་གོང་ནས་གོང་
དུ་འཕེལ་བ་བཅས་འདི་ལྟར་དུ་འགྲོ་དགོས་པ་ཡིན།

དེས་ན་གཞི་ཡི་གནས་ཚུལ་ནི་ཚན་རིག་ཡིན། དེ་ཡང་སེམས་ཀྱི་རྣམ་གཞག་

གསུངས་སྐབས་ཉོན་མོངས་དོར་བྱ་རེད་ཅེས་བརྗོད་ཀྱི་མེད། ཉོན་མོངས་ཞེས་པ་
འདི་དང་འདི་ལྟ་བུ་རེད་ཅེས་དངོས་ཡོད་གནས་ཚུལ་ངོ་སྤྲད་པ་ཞིག་ཡིན་པས། དེ་ནི་

58

༧གོང་ས་༧སྐྱབས་མགོན་ཆེན་པོ་མཆོག

ཚན་རིག་དངོས་ཆགས་ཡོད། ཚན་རིག་ཤོད་སྐབས་བཟང་ངན་གྱི་རྣམ་གཞག་གང་

ཡང་མེད་པར་དངོས་ཡོད་གནས་ཚུལ་གང་ཞིག་ཡིན་པ་དེ་བཤད་ཀྱི་ཡོད། དེ་ནི་
ནང་ཆོས་ནས་གསུངས་པའི་ཚན་རིག་ཡིན། ནང་ཆོས་ནས་གསུངས་པའི་ཚན་རིག་
ཅེས་པ་ནང་ཆོས་ཀྱི་ཆོས་སྐད་ལྟར་ན། གཞི་དངོས་པོའི་གནས་ཚུལ་ཞེས་པ་དེ་ཡིན།

གཞི་དངོས་པོའི་གནས་ཚུལ་དེ་གཞི་ལ་བཞག་ནས། ལམ་བགྲོད་པའི་རིམ་པའི་
ཞེས་པའི་སྐབས་སུ་ལྟ་གྲུབ་དེ་སླེབས་ཡོང་གི་ཡོད། ལྟ་གྲུབ་སླེབས་རྗེས་ཡང་དག་
པའི་ལྟ་བ་སྐྱེད་པར་བྱེད་པ་དང་། ཕྱིན་ཅི་ལོག་གི་ལྟ་བ་སྤོང་བ་དང་། མི་སྐྱེས་པ་ཞིག་

བྱེད་དགོས་པར་བརྟེན། ལམ་བགྲོད་པའི་རིམ་པ་ཞེས་ཉམས་ལེན་བྱེད་པའི་རིམ་
པའི་ཐོག་སླེབས་ཀྱི་ཡོད། དེ་ལྟར་བྱས་ན་འབྲས་བུ་མངོན་དུ་བྱེད་ཚུལ་ཞེས་གཙོ་བོ་
ངེས་ལེགས་ཐམས་ཅད་མཁྱེན་པའི་གོ་འཕང་སྒྲུབ་པ་དང་། ཐར་པའི་གོ་འཕང་སྒྲུབ་
པ་དེ་ཡང་ཡོང་གི་རེད་ཅེས་གསུང་གི་ཡོད། དེ་དག་ཆ་ཚང་ཞིབ་ཚགས་མ་ཤེས་

ཀྱང་གང་མཚམས་ཤེས་པ་ཞིག་བྱུང་ན། གཞི་ཡི་གནས་ཚུལ་འདི་ལྟར་ཡིན་སྟབས།

ལམ་གྱི་གནས་ཚུལ་འདི་ལྟར་ཡོང་བ་དང་། ལམ་གྱི་གནས་ཚུལ་འདི་ལྟར་ལ་བརྟེན་
ནས་འབྲས་བུ་འདི་འདྲ་ཞིག་ཡོང་གི་ཡོད་ཅེས་བརྗོད་པ་འདི་ལ་ངེས་པ་རྙེད་པ་ཞིག་
ཡོད།

སྐྱབས་གསུམ་གྱི་ངོ་བོ་དང་དེ་དག་གི་གོ་རིམ།

སྐབས་འདིར་བརྗོད་འདོད་པ་ཞིག་ལ།

སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །
བྱང་ཆུབ་བར་དུ་བདག་ནི་སྐྱབས་སུ་མཆི། །

59

ནང་ཆོས་ངོ་སྤྲོད་སེམས་ཀྱི་གསང་བ།

བདག་གིས་སྦྱིན་སོགས་བགྱིས་པའི་ཚོགས་རྣམས་ཀྱིས། །
འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །

ཅེས་པའི་ཚིག་བཅད་འདི་ང་ཚོ་ཚང་མས་འདོན་བཞིན་ཡོད། ཚིག་བཅད་འདི་

འདོན་མིན་ལ་མ་བལྟོས་པར་ནང་པ་ཡོངས་ཀྱིས་པལིའའི་སྐད་མིན་ནམ།
བྷུདྷམ་ཤར་ནམ་ག་ཆ་མི། །

དྷརྨམ་ཤར་ནམ་ག་ཆ་མི། །
སངྒཾ་ས་ནམ་ག་ཆ་མི། །

ཞེས་ནང་པ་ཡོངས་ཀྱིས་བཤད་ཀྱི་ཡོད། བུདྡྷ་དྷརྨཱ་སངྒ་སྟེ་སངས་རྒྱས་དང་།

ཆོས། དགེ་འདུན་བཅས་ནང་པ་སངས་རྒྱས་པའི་སྐྱབས་གནས་ལ་གསུམ་གསུངས་

ཡོད། དེ་གསུམ་སྐྱབས་གནས་སུ་གསུངས་པ་ནི། འཕྲལ་གྱི་སྡུག་བསྔལ་ཕྲན་
ཚེགས་སེལ་ཞིང་། བདེ་བ་ཕྲན་ཚེགས་སྦྱིན་པའི་སྐྱབས་གནས་རེད་ཅེས་གསུངས་

མེད། དཔལ་ལྡན་ཟླ་བ་གྲགས་པས་མཛད་པའི་སྐྱབས་འགྲོ་བདུན་ཅུ་པ་ལས། སངས་

རྒྱས་ཆོས་དང་དགེ་འདུན་ནི། །ཐར་པ་འདོད་པ་རྣམས་ཀྱི་སྐྱབས། །ཞེས་ཐར་འདོད་
ཀྱི་སྐྱབས་རེད་ཅེས་གསུངས་ཡོད། སངས་རྒྱས་པའི་གཞུང་ནས་ལྟ་གྲུབ་དང་འབྲེལ་
ཏེ་བཤད་པ་ཡིན་ན། བདག་མེད་ཀྱི་ལྟ་བ་མ་གསུངས་པའི་ཆོས་རྒྱུད་དེ་རྣམས་ཀྱིས་

བདག་ཏུ་འཛིན་པའི་ལྟ་བ་བརྟན་དུ་གཏོང་བ་དང་། བདག་འཛིན་གྱི་ལྟ་བ་བརྟན་དུ་
གཏོང་བའི་ཆོས་རྒྱུད་དེ་དག་གི་ཐར་པ་འདོད་པའི་སྐྱབས་མིན།

དེས་ན་ཐར་པ་འདོད་པ་རྣམས་ཀྱི་སྐྱབས་ཡིན་ཚུལ་ཇི་ལྟར་ཡིན་ཞེ་ན། བདག་

མེད་པའི་ལྟ་བར་ཐུག་གི་ཡོད། བདག་མེད་ཀྱི་ལྟ་བ་དེ་ཐར་པ་སྒྲུབ་པའི་སྐྱབས་ཡིན་

60

༧གོང་ས་༧སྐྱབས་མགོན་ཆེན་པོ་མཆོག

པའི་རྒྱུ་མཚན་ནི། ཉོན་མོངས་སྐྱེ་བའི་རྩ་བ་བདག་འཛིན་གྱིས་བྱེད་ཀྱི་ཡོད་པ་དེར་

ཐུག་དགོས་པ་ཡིན། དེར་བརྟེན་སངས་རྒྱས་ཞེས་པ་ནི། གོང་ཞུས་ལྟར་སེམས་ཅན་

ཕལ་པ་ཞིག་མཐར་མངོན་པར་རྫོགས་པར་སངས་རྒྱས་པ་ཞིག་ཡིན་སྟབས། སངས་
རྒྱས་ཇི་ལྟར་བྱས་ཏེ་བྱུང་ངམ་ཞེ་ན། ཆོས་དཀོན་མཆོག་ལ་ཐུག་གི་ཡོད། དགེ་

འདུན་ཇི་ལྟར་བྱས་ཏེ་ཡོང་གི་ཡོད་ཅེ་ན། དེ་ཡང་ཆོས་དཀོན་མཆོག་ལ་ཐུག་གི་

ཡོད། ཆོས་དཀོན་མཆོག་ཅེས་པ་གང་ཞིག་ཡིན་ཞེ་ན། མི་ཤེས་པའི་བློའི་གཉེན་

པོར་ཤེས་པའི་བློ་ཞིག་དགོས་པ་ཡིན། དཔེར་ན། ཀ་ཁ་ག་ང་མི་ཤེས་པའི་བློ་དེ་ཀ་
ཁ་ག་ང་ཤེས་པའི་བློ་དེས་མེད་པར་བཟོ་གི་ཡོད། ཀ་ཁ་ག་ང་མི་ཤེས་རྨོངས་པའི་བློ་
དེ་སྨོན་ལམ་བརྒྱབ་ནས་སེལ་བར་ཕན་ཐོགས་མེད། ཡིག་རིས་བྲིས་ནས་འདི་ལ་ཀ་

ཟེར་བ་དང་། འདི་ལ་ཁ་ཟེར་ཞེས་སོགས་ངོ་སྤྲད་ནས་དེ་ལྟར་ཤེས་པའི་བློས་ཀ་ཁ་

མི་ཤེས་པའི་བློའི་གཉེན་པོ་བྱེད་ཀྱི་ཡོད། དེས་ན་མི་ཤེས་པའི་བློ་སེལ་བ་ལ་གང་

ཞི ག ་མི ་ ཤེ ས ་པའི ་ དོ ན ་དེ ་ ཤེ ས ་པའི ་ བློ་ཞི ག ་སྐྱེས་པའི ་སྒོ་ནས་མི ་ ཤེ ས ་དེ ་ སེ ལ ་
དགོས་པ་ལས། དེ་ལས་གཞན་པའི་ཐབས་ཤེས་གང་ཡང་མེད།

དེ་ཡང་མི་ཤེས་པ་ལ་མི་ཤེས་པ་ཙམ་དང་། ཕྱིན་ཅི་ལོག་ཏུ་རྟོགས་པའི་མི་

ཤེས་པ་གཉིས་ཡོད་པའི་ནང་ནས། ད་ལྟ་སྡུག་བསྔལ་གྱི་རྩ་བ་བྱེད་མཁན་ནི་ཕྱིན་ཅི་

ལོག་ཏུ་རྟོགས་པའི་བློས་བྱེད་ཀྱི་ཡོད། བདག་འཛིན་གྱི་བློ་དེ་ནི་ཕྱིན་ཅི་ལོག་གི་བློ་

ཞིག་ཆགས་ཡོད། མདོར་ན་མི་ཤེས་པ་ཙམ་མིན་པར་ཕྱིན་ཅི་ལོག་ཏུ་རྟོགས་པའི་མི་
ཤེས་པ་ཞིག་ཆགས་ཡོད། ཕྱིན་ཅི་ལོག་ཏུ་རྟོགས་པའི་མི་ཤེས་པའི་བློ་དེ་སེལ་བར་

བདག་ཏུ་འཛི ན ་པའི ་བློ་དེ ་བདག་ཏུ་མེ ད ་བཞི ན་དུ་བདག་ཏུ་འཛི ན་པ་ཞི ག ་ཡི ན་

61

ནང་ཆོས་ངོ་སྤྲོད་སེམས་ཀྱི་གསང་བ།

སྟབས། བདག་ཏུ་འཛིན་པའི་ཕྱིན་ཅི་ལོག་གི་བློ་དེ་སེལ་བ་ལ༑ བདག་མེད་པའི་བློ་
ཞིག་སྐྱེད་དགོས་པ་ཡིན། བདག་མེད་པའི་བློ་སྐྱེ་བ་ལ་བདག་ཡོད་ན་སྐྱོན་གང་ཞིག་

ཡོད་པ་ང་ཚོས་མྱོང་བའི་ཐོག་ནས་བསམ་བློ་བཏང་སྟེ་བདག་ཡོད་པའི་སྐྱོན་རྣམས་
ཤེས་པ་བྱེད་དགོས།

བདག་ཡོད་ན་སྐྱོན་དང་འགལ་འདུ་འདི་དང་འདི་ཡོང་གི་འདུག་བསམ་པ་བློ་ལ་

གང་མཚམས་ཤར་བ་ཞིག་བྱུང་ན། ད་ནི་བདག་མེད་ལས་འགྲོ་ས་མི་འདུག་བསམ་
པ་ཞིག་ངེས་པར་སླེབས་ཡོང་བ་ཡིན། ཇི་ཙམ་གྱིས་བདག་མེད་པའི་ངེས་པ་ཤུགས་

ཇེ་ཆེར་ཕྱིན་པའི་ཚོད་ཀྱིས་བདག་ཏུ་འཛིན་པའི་བློ་དེ་ཤུགས་ཇེ་ཆུང་དུ་འགྲོ་བ་

ཡིན། མཐར་ཐུག་བདག་ཏུ་འཛིན་པའི་བློ་དེ་ཕྱིན་ཅི་ལོག་གི་བློ་ཡིན་པས་ན། ནམ་དུ་
ཡང་དེ་ནི་སེལ་ཐུབ་པ་ཞིག་ཡིན། བདག་མེད་པར་རྟོགས་པའི་བློ་དེར་རྒྱབ་རྟེན་གྱི་

ཚད་མ་ཡོད་སྟབས། ག་དུས་ཡིན་ན་ཡང་ཤུགས་ཇེ་ཆེར་འགྲོ་རྒྱུ་ཡོད་པ་ཞིག་
ཆགས་ཡོད། དེས་ན་བདག་ཏུ་འཛིན་པའི་བློ་དང་བདག་མེད་པར་རྟོགས་པའི་བློ་
གཉིས་ཀ་བློ་ཡི་རང་བཞིན་ལ་ཞུགས་པ་ཞིག་མ་ཡིན་ཡང་། བདག་འཛིན་གྱི་བློ་དེར་

རྒྱབ་རྟེན་གྱི་ཚད་མ་མེད་ཅིང་། ཅིག་ཤོས་དེར་རྒྱབ་རྟེན་གྱི་ཚད་མ་ཡོད་པས་
གོམས་པ་མཐའ་མེད་དུ་འཕེལ་ཐུབ་པ་ཡིན།

སྤྱིར་རྟེན་བརྟེན་པ་གོམས་ཟིན་འབད་བརྩོན་བསྐྱར་མ་ལ་མ་བལྟོས་པ་ཞིག་

ཡིན་པའི་ཆ་ནས། རྒྱབ་རྟེན་གྱི་ཚད་མ་ཡོད་པའི་ཆ་ནས་གོམས་པ་ཤུགས་ཇེ་ཆེར་

འགྲོ་བ་ཞིག་ཡིན། དེ་ལྟ་བུའི་བདག་མེད་པའི་དོན་ཕྱིན་ཅི་མ་ལོག་པ་ཐོག་མར་ཐོས་
བྱུང་གི་ཤེས་རབ་སྐྱེས། དེ་རྗེས་ཐོས་པའི་དོན་དེར་ཡང་ནས་ཡང་དུ་བསམས་ནས་

62

༧གོང་ས་༧སྐྱབས་མགོན་ཆེན་པོ་མཆོག

བསམ་བྱུང་གི་ཤེས་རབ་སྐྱེས། དེ་ནས་དོན་དེར་རྩེ་གཅིག་ཏུ་བློ་གོམས་འདྲིས་

བསྟེན་ནས་གོམས་པ་མངོན་དུ་གྱུར་པའི་གནས་སྐབས་སུ་བདག་མེད་པའི་དོན་
མངོན་དུ་གྱུར་པ་ཞེས་བཤད་ཀྱི་ཡོད། དེ་ནི་བདག་མེད་མངོན་སུམ་དུ་རྟོགས་པའི་
བློ་དེ་ལམ་བདེན་ཞེས་པ་ཆགས་པ་རེད། དེ་ནི་ཆོས་དཀོན་མཆོག་ཅིག་ཡིན།

དེ་ལྟ་བུའི་ལམ་བདེན་སྐྱེས་ཟིན་སྐབས་སྤང་བྱ་གང་ཡང་རུང་བ་ཞིག་གི་གཉེན་

པོ་བྱས་ཏེ་སྤང་བྱ་གང་རུང་ཞིག་སྤོང་གི་ཡོད། དེ་ལྟ་བུའི་སྤང་བྱ་སྤངས་ཏེ་སྤང་བྱ་
གཏན་དུ་བྲལ་བའི་བྲལ་བའི་ཡོན་ཏན་དེ་ཆོས་དཀོན་མཆོག་ཅིག་ཡིན། ཆོས་དཀོན་

མཆོག་ལ་འགོག་ལམ་གཉིས་གསུངས་པ་དེ་གཉིས་ཡིན། དེ་ལྟ་བུའི་འགོག་ལམ་གྱི་
ཆོས་དཀོན་མཆོག་དེ་ལ་བརྟེན་ནས་བདེན་པ་མངོན་སུམ་དུ་ནམ་མཐོང་བ་ན་རང་

ཉིད་དགེ་འདུན་དཀོན་མཆོག་ཏུ་གྱུར་པ་ཡིན། དེ་ཡང་མུ་མཐུད་ནས་རིམ་བཞིན་ཇེ་
གོམས་སུ་གྱུར་ཏེ་རང་རྒྱུད་ཀྱི་སྐྱོན་མཐའ་དག་ཟད་ན་སངས་རྒྱས་འཕགས་པ་ཞེས་
པ་དེར་གྱུར་པ་ཡིན། དེ་དག་ཐམས་ཅད་ཆོས་དཀོན་མཆོག་གིས་བྱེད་ཀྱི་ཡོད།

འོན་ཀྱང་སངས་རྒྱས་དང་། ཆོས། དགེ་འདུན་བཅས་ཀྱི་གོ་རིམ་འདི་ལྟར་

གསུངས་པ་ནི། བསྟན་པ་གཅིག་གི་དབང་དུ་བྱས་ནས་བྱུང་བའི་རིམ་པ་ནི། ཐོག་
མར་ཆོ ས ་གསུང་མཁན་གྱི་སངས་རྒྱས་བྱོན་པ་དང་། སངས་རྒྱས་དེ ས ་ཆོས ་

གསུངས། ལུང་གི་ཆོས་འཁོར་བསྐོར། ལུང་གི་ཆོས་འཁོར་དེ་གདུལ་བྱས་ཐོས་ཏེ་དེ་
དོན་ཉམས་སུ་བླངས་པའི་ཐོག་ནས་རྟོགས་པའི་ཆོས་འཁོར་རྒྱུད་ལ་སྐྱེས། དེ་རྗེས་
བསླབ་པ་གསུམ་སོ ག ས་ཀྱི ་ ཉམས་ལེ ན ་བྱས་ཏེ ་ ཇེ ་ མཐོ ་ ཇེ ་ མཐོ ར ་ཕྱི ན ་ཏེ ་ ཆོ ས ་

དཀོན་མཆོག་ངོ་མ་རྒྱུད་ལ་སྐྱེས། དེ་ལྟར་ཆོས་དཀོན་མཆོག་ངོ་མ་རང་རྒྱུད་ལ་

63

ནང་ཆོས་ངོ་སྤྲོད་སེམས་ཀྱི་གསང་བ།

སྐྱེས་མཚམས་སུ་དགེ་འདུན་དཀོན་མཆོག་ཏུ་གྱུར། དེ་ནས་སློབ་པའི་དགེ་འདུན་
དང་། རྒྱུན་བཞུགས། ཕྱིར་འོང་། ཕྱིར་མི་འོང་། དགྲ་བཅོམ་པ་བཅས་ཀྱི་འབྲས་བུ་

བཞི་ཡོང་བ་ནི་ཆོས་དཀོན་མཆོག་ཉམས་ལེན་གནང་བ་ལས་ཡོང་དགོས་པ་ཞིག་

ཡིན། དེ་ལྟར་བསྟན་པ་གཅིག་ལ་གོ་རིམ་གྱི་དབང་དུ་བྱས་ན། སངས་རྒྱས་དང་།
ཆོས། དགེ་འདུན་བཅས་བཞག་ཡོད། རྒྱུ་འབྲས་དོན་གྱི་རིམ་པའི་ཆ་ནས་བསམ་བློ་

བཏང་ན། ཐོག་མར་ཆོས་དཀོན་མཆོག་དང་། དེ་ལ་བརྟེན་ནས་དགེ་འདུན་དཀོན་

མཆོག་བྱུང་། དེ་ལ་བརྟེན་ནས་མི་སློབ་པའི་དགེ་འདུན་དཀོན་མཆོག་སངས་རྒྱས་
འཕགས་པ་ཡོང་བ་བཅས་ཡིན།

འོ་ན་ཆོས་དཀོན་མཆོག་བསྒོམས་ནས་དགེ་འདུན་དཀོན་མཆོག་ཡོང་བ་དང་།

མཐར་ཐུག་མི ་ སློ བ ་པའི ་ དགེ ་ འདུན་དཀོ ན ་མཆོ ག ་བྱུང་ཚུལ་ཇི ་ ལྟར་ཡི ན ་ཞེ ་ ན།

སངས་རྒྱས་ཆོས་ཚོགས་མའི་ནང་། སངས་རྒྱས་ཆོས་དང་ཚོགས་ཀྱི་མཆོག་
རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །ཞེས་པའི་བྱང་ཆུབ་ནི། དོན་

རྒྱ་ཆེ་པོར་འགྲེལ་རྒྱུ་ཡོད་ལས་ཆེ། འོན་ཀྱང་སྐབས་འདིར་ཁམས་དྲི་བྲལ་དུ་གྱུར་
པའི་གནས་སྐབས་དེར་བྱང་ཆུབ་ཅེས་བརྗོད་ཀྱི་ཡོད། དེས་ན་དྲི་མ་སྦྱོང་སའི་གཞི་

དེ་དྲི་མ་མ་སྤངས་པའི་སེམས་ཀྱི་ཆོས་ཉིད་ཁམས་བདེ་གཤེགས་སྙིང་པོ་ཞེས་པ་དེ་
ཡིན། བདེ་གཤེགས་སྙིང་པོ་ལ་མདོ་རྐྱང་པའི་དབང་དུ་བྱས་ཀྱང་། སྐུ་གསུམ་སྒྲུབ་

བྱེད་ཀྱི་ཉེར་ལེན་ས་བོན་གྱི་ཆ་ཞེས་པ་ཞིག་བཞག་ཡོད། དེ་ནི་འདུས་བྱས་ཀྱི་ཆོས་
ཡིན། སྤྱིར་བཏང་མངོན་རྟོགས་རྒྱན་དུ་ཁམས་བདེ་གཤེགས་སྙིང་པོ་གསུངས་
སྐབས། གཙོ་བོ་ནི་དྲི་མ་མ་སྤངས་པའི་སེམས་ཀྱི་ཆོས་ཉིད་དེར་གསུང་གི་ཡོད།

64

༧གོང་ས་༧སྐྱབས་མགོན་ཆེན་པོ་མཆོག

རྒྱུད་བླ་མའི་སྐབས་ནས་གསུངས་པ་ལྟར་ན། དྲི་མ་མ་སྤངས་པའི་སེམས་ཀྱི་

ཆོས་ཉིད་དེ་ཡང་། དེ་བཞིན་སེམས་གསལ་ཙམ་རིག་ཙམ་གྱི་སེམས་དེའི་སྟེང་ནས་

སྐུ་གསུམ་སྒྲུབ་པའི་ཉེར་ལེན་ས་བོན་གྱི་ཆ་ཡོད་པ་ཞིག་ཡིན་སྟབས། དེ་ལྟ་བུའི་ཐོག་
ནས་དགོངས་པ་བཞེས་ཀྱི་མེད་དམ་སྙམ། གཙོ་བོ་ནི་སྔགས་བླ་མེད་ཀྱི་སྐབས་ནས་

ཁམས་བདེ་གཤེགས་སྙིང་པོ་གསུངས་སྐབས། གཙོ་བོ་རིག་སྟོང་ཟུང་འཇུག་གི་
ཐོག་ལ་དགོངས་པ་བཞེས་ཀྱི་ཡོད། དེ་ཡང་ངོ་བོ་སྟོང་པའི་གསལ་ཙམ་རིག་ཙམ་གྱི་
རིག་པ་ཀུན་ཏུ་བཟང་པོ་དེའི་སྟེང་ལ་དགོངས་པ་བཞེས་ཀྱི་ཡོད། མདོར་ན་མ་དག་

པའི་ཁམས་དེའི་སྟེང་གི་དྲི་མ་ཡིན་ལུགས་ཇི་བཞིན་དུ་ཤེས་པའི་བློ་གོམས་པའི་

སྟེང་ནས་དྲི་མ་སྤངས་པའམ་དྲི་མ་མཐའ་དག་བྲལ་བའི་སེམས་ཀྱི་ཆོས་ཉིད་དེ་བྱང་
ཆུབ་ཆགས་ཀྱི་ཡོད། དེས་ན་ད་ལྟ་སེམས་རྒྱུད་ལ་ཡོད་པའི་ཁམས་བདེ་གཤེགས་

སྙིང་པོ་དྲི་མས་བསླད་པའི་དྲི་མ་དེ་ཉིད་རིམ་གྱིས་སྦྱངས་ནས་དྲི་བྲལ་དུ་གྱུར་པའི་

གནས་སྐབས་ཀྱི་བྱང་ཆུབ་དེ་མ་ཐོབ་ཀྱི་བར་དུ་སྐྱབས་སུ་མཆི་གི་ཡིན་ཞེས་པའི་
དོན་ཡིན།

དེའི་གོ་རིམ་རྒྱུད་བླ་མ་ནས་གསུངས་པ་དེ་ཧ་ཅང་ཡག་པོ་འདུག སངས་རྒྱས་

དང་། དེས་གསུངས་པའི་ཆོས། དེ་ལ་བརྟེན་ནས་དགེ་འདུན་བཅས་དང་། དཀོན་

མཆོག་གི་བྱིན་རླབས་འཇུག་ས་ནི་སེམས་ཀྱི་ཆོས་ཉིད་རང་བཞིན་རྣམ་དག་དེ་
ཡིན། དེར་བརྟེན་ཁམས་དང་། རང་བཞིན་རྣམ་དག་གི་སྟེང་ལ་བྱིན་རླབས་འཇུག་
པའམ། མདོར་ན་མཆོག་གསུམ་གྱི་བྱིན་རླབས་ལ་བརྟེན་ནས་ཁམས་ཀྱི་སྟེང་གི་དྲི་

མ་རིམ་གྱིས་སྦྱངས་ཏེ་དྲི་མ་མཐའ་དག་ཟད་པའི་གནས་སྐབས་དེ་བྱང་ཆུབ་དང་། དེ་

65

ནང་ཆོས་ངོ་སྤྲོད་སེམས་ཀྱི་གསང་བ།

ལྟ་བུའི་བྱང་ཆུབ་མངོན་དུ་བྱས་ན་རང་དོན་གྱི་ཆ་ནས་ཡོན་ཏན་རྣམས་གསུངས་པ་

དང་། གཞན་དོན་གྱི་ཆ་ནས་འཕྲིན་ལས་དེ་ཉིད་གསུང་གི་ཡོད། དེས་ན་རྡོ་རྗེའི་
གནས་བདུན་ཞེས་གོ་རིམ་འགྲིགས་སྟངས་འདི་ལ་གོ་རྒྱུ་ཆེན་པོ་ཞིག་འདུག

དེས་ན་ནང་པ་སངས་རྒྱས་པའི་ཆོས་ཀྱི་འགྲོ་སྟངས་འདི་འདྲ་ཞིག་གི་ཐོག་ནས་

འགྲོ་དགོས་པ་ཡིན། དེ་ལྟ་བུའི་བྱང་ཆུབ་ཐོབ་རྒྱུ་ཞིག་ཡོད་ན། རང་གཅིག་པུ་བསམ་
པ་མ་ཡིན་པར་མཐའ་ཡས་པའི་སེམས་ཅན་མཐའ་དག་བྱང་ཆུབ་དེ་ལ་འགོད་བསམ་
པའི་བློའམ་སེམས་བསྐྱེད་ཅེས་པ་དེ་སླེབས་ཡོང་བས་ན༑ དེའི་རྗེས་སུ། བདག་གིས་
སྦྱིན་སོགས་བགྱིས་པའི་ཚོགས་རྣམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་
པར་ཤོག །ཅེས་པའི་སེམས་བསྐྱེད་དེ་སླེབས་ཡོང་བ་ཡིན། དེར་བརྟེན་སངས་རྒྱས་

ཆོས་ཚོགས་མ་ང་ཚོ་ཚང་མས་འདོན་བཞིན་ཡོད་ལ། བློ་ཐོག་ཏུའང་ཡོད་པ་ཡིན།
དེས་ན་སངས་རྒྱས་ཆོས་ཚོགས་མའི་དོན་དག་ལ་བསམ་བློ་གང་མཚམས་བཏང་
སྟེ་སེམས་ལ་བཟོ་ལྟ་ཞིག་ཆགས་ན། སངས་རྒྱས་ཀྱི་ཆོས། ཐར་པ་འདོད་པ་རྣམས་

ཀྱི་སྐྱབས། །ཞེས་གསུངས་པ་དེ་དངོས་གནས་གཅིག་ནས་གཉིས་སུ་དྲངས་པའི་རྒྱུ་

མཚན་བཤད་རྒྱུ་ཡོད་པ་ཞིག་དང་། བསམ་བློ་གཏོང་རྒྱུ་ཡོད་པ་ཞིག་ཆགས་ཡོད།
ངོས་ནས་སྤྱི་བཤད་ཅུང་ཟད་མང་དྲགས་པ་ལྟ་བུ་ཆགས་སོང་ཡང་། རྒྱུ་མཚན་དེ་
རྣམས་ཁྱེད་རང་ཚོས་ཤེས་ན་ཕན་ཐོགས་ཡོད།

བཀའ་ཆོས་དངོས་གཞིའི་གཞུང་མཚན།

དེ ་ རི ང ་འཁྲི ད ་རྒྱུའི ་ དཔེ ་ ཆ་འདི ་ ནི ་ དཔལ་མགོ ན ་འཕགས་པ་ཀླུ་སྒྲུབ་ཀྱི ས ་

མཛད་པའི་འཇིག་རྟེན་ལས་འདས་པར་བསྟོད་པ་ཞེས་པའི་རྟེན་འབྱུང་གི་དེ་ཁོ་ན་

66

༧གོང་ས་༧སྐྱབས་མགོན་ཆེན་པོ་མཆོག

ཉིད་གསུངས་པ་རྒྱུ་མཚན་དུ་བྱས་ཏེ་སྟོན་པར་བསྟོད་ཀྱི་ཡོད། དེས་ན་རྗེ་བདག་ཉིད་

ཆེན་པོས་མཛད་པའི་རྟེན་འབྲེལ་བསྟོད་པ་འདི་ཡང་བཅོམ་ལྡན་འདས་ཀྱིས་རྟེན་
འབྱུང་རང་དབང་གི་སྒོ་ནས་འདོམས་པར་མཛད་པའི་ཐོག་ནས་སྟོན་པའི་ཡོན་ཏན་

གཟིགས་ཏེ་སྟོན་པ་ལ་བསྟོད་པ་ཞིག་ཆགས་ཡོད། འདི་གཉིས་ཀྱི་ཕྱོགས་གཅིག་
ནས་གཞུང་ཁོག་གཅིག་པ་དང་། གཉིས་ནས་རྗེ་བདག་ཉིད་ཆེན་པོའི་གཞུང་འདི་ཀླུ་

སྒྲུབ་ཀྱིས་སྟོན་པ་བཅོམ་ལྡན་འདས་ལ་བརྟེན་ནས་འབྱུང་བའམ་བརྟེན་ནས་བཏགས་
པའི་རྟེན་འབྱུང་རང་དབང་གི་སྒོ་ནས་འདོམས་པར་མཛད་པ་རྒྱུ་མཚན་དུ་བྱས་ཏེ་
སྟོན་པ་ལ་བསྟོད་པ་གནང་བ་འདི་ནི་རྗེ་བདག་ཉིད་ཆེན་པོའི་རྟེན་འབྲེལ་བསྟོད་པའི་
ཁུངས་འདི་ཆགས་ཡོད་པས་གོ་རིམ་བསྒྲིགས་དགོས་དོན་འདི་ལྟར་ཡིན།

འཇིག་རྟེན་ལས་འདས་པར་བསྟོད་པ་ལ་ལུང་རྐྱང་ལས་ཁྲིད་རྒྱུན་མེད། ངོས་ཀྱི་

ལུང་རྒྱུན་ནི་ད་ལྟའི་ཁྲི་པ་ལས་ཐོག་རི་རྫོང་རིན་པོ་ཆེའི་སྐུ་དྲུང་ནས་ཞུས་པ་ཡིན།

ཁོང་ནི་བླ་མ་བསམ་གྱིས་མི་ཁྱབ་པ་ཞིག་རེད། རྟེན་འབྲེལ་བསྟོད་པ་ནི་ཁུ་ནུ་བླ་མ་

རྒན་རིག་འཛིན་བསྟན་པའི་དྲུང་ནས་ཞུས་པ་ཡིན། བཤད་ལུང་ཡིན་ལ་ཧ་ཅང་
དཀོན་པོ་རེད་འདུག

འཇིག་རྟེན་ལས་འདས་པར་བསྟོད་པའི་བཀའ་ཁྲིད།

རྒྱ་གར་སྐད་དུ། ལོ་ཀཱ་ཏཱི་ཏ་སྟ་བཾ། བོད་སྐད་དུ། འཇིག་རྟེན་ལས་འདས་པར་

བསྟོད་པ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །དེ་ཡང་འཇིག་རྟེན་
དང་འཇིག་རྟེན་ལས་འདས་པ་ཞེས་པ་ནི། དེ་ཁོ་ན་ཉིད་མངོན་སུམ་དུ་མ་མཐོང་བའི་

གནས་སྐབས་དེར་འཇིག་རྟེན་དང་། དེ་ཁོ་ན་ཉིད་མངོན་སུམ་དུ་མཐོང་བ་ཡན་ཆད་

67

ནང་ཆོས་ངོ་སྤྲོད་སེམས་ཀྱི་གསང་བ།

ནི་སོ་སྐྱེའི་ས་ལས་འཕགས་པའི་འཕགས་པ་སྟེ་འཇིག་རྟེན་ལས་འདས་པ་ཡིན། དེ་

ཡང་འཇིག་རྟེན་ལས་འདས་པར་བྱེད་པའི་ཡོན་ཏན་གཙོ་བོ་ནི། བདག་མེད་པའི་དེ་

ཁོ་ན་ཉིད་མངོན་སུམ་དུ་མཐོང་དང་མཐོང་བའི་ཆ་ནས་འཇོག་གི་ཡོད་སྟབས། འཇིག་
རྟེན་ལས་འདས་པར་བསྟོད་པ་ཞེས་གསུངས་པ་ཡིན། འཇམ་དཔལ་གཞོན་ནུར་
གྱུར་པ་ལ་ཕྱག་འཚལ་ལོ། །ཞེས་པ་ནི་འགྱུར་ཕྱག་ཡིན།
དབེན་པའི་ཡེ་ཤེས་རིག་གྱུར་པ། །

འཇིག་རྟེན་འདས་ཁྱོད་ཕྱག་འཚལ་འདུད། །
གང་ཁྱོད་འགྲོ་ལ་ཕན་པའི་ཕྱིར། །

ཡུན་རིང་ཐུགས་རྗེས་ངལ་བར་གྱུར། །

ཞེས་པའི་དོན་ནི། གང་གིས་ཐུགས་བརྩེས་ཉེར་བཟུང་ནས། །ལྟ་བ་ཐམས་ཅད་

སྤངས་པའི་ཕྱིར། །དམ་པའི་ཆོས་ནི་སྟོན་མཛད་པའི། །གཽ་ཏམ་དེ་ལ་ཕྱག་འཚལ་

ལོ། །ཞེས་པ་དང་དོན་གཅིག་ཡིན། འཇིག་རྟེན་ལས་འདས་པར་བསྟོད་པའི་འགྲེལ་པ་
བསྟན་འགྱུར་གྱི་ནང་དུ་ཡོད་སྙམ། འོན་ཀྱང་ད་ལན་བྲེལ་བ་ཆེ་བས་ལྟ་ཁོམ་མ་བྱུང་།

དབེན་པའི་ཡེ་ཤེས་རིག་གྱུར་པ། །ཞེས་པ་ནི། སྒྲིབ་གཉིས་ཀྱི་སྐྱོན་མཐའ་དག་གིས་

དབེན་པ། དེ་ཡང་གཉེན་པོ་མ་སྐྱེས་ན་མུ་མཐུད་གནས་པ་ཞིག་ལ་གཉེན་པོ་སྐྱེས་

པའི་སྟོབས་ཀྱིས་བཅོམ་སྟེ་སྒྲིབ་གཉིས་ལས་དབེན་པ་དང་། ཤེས་རབ་ཀྱི་ཡོན་ཏན་

གྱི་ཆ་ནས་ཇི་ལྟ་བ་རྟོགས་པའི་རྣམ་མཁྱེན་གཙོ་བོ་དང་། ཇི་སྙེད་པ་རྟོགས་པའི་རྣམ་
མཁྱེན་ཡང་དེའི་ཞོར་ལ་གསུང་གི་ཡོད།

འཇིག་རྟེན་འདས་ཁྱོད་ཕྱག་འཚལ་འདུད། །ཅེས་པ་ནི་ཤེས་རབ་ཀྱི་ཡོན་ཏན་

68

༧གོང་ས་༧སྐྱབས་མགོན་ཆེན་པོ་མཆོག

གྱི་ཆ་ནས་གཙོ་བོར་བསྟོད་པ་ཞིག་ཡིན། གང་ཁྱོད་འགྲོ་ལ་ཕན་པའི་ཕྱིར། །ཡུན་

རིང་ཐུགས་རྗེས་ངལ་བར་གྱུར། །ཞེས་པའི་རྐང་པ་གཉིས་ཀྱིས་བརྩེ་བའི་ཡོན་ཏན་
གྱི་ཆ་ནས་བསྟོད་པ་ཡིན།

ཕུང་པོ་ཙམ་ལས་གྲོལ་བ་ཡི། །

སེམས་ཅན་མེད་པར་ཁྱོད་བཞེད་ལ། །

སེམས་ཅན་དོན་ལའང་མཆོག་གཞོལ་བར། །
ཐུབ་པ་ཆེན་པོ་ཁྱོད་ཉིད་ཞུགས། །

ཞེས་པའི་དོན་ནི། དེ་ཡང་། ཕུང་པོ་ལས་ཙམ་གྲོལ་བ་ཡི། །ཞེས་པའི་ཕུང་པོ་

ལས་དོན་གཞན་པའི་བདག་མི་བཞེད་པ་གོང་ཞུས་ལྟར། ཕུང་པོ་ལས་དོན་གཞན་
པའི་བདག་གམ་སེམས་ཅན་མེད་ཅེས་པ་དེས་བདག་མེད་པའི་ལྟ་བ་གསུང་གི་ཡོད།
སྡུག་བསྔལ་གྱིས་མནར་བའི་སེམས་ཅན་དེ་ཕུང་པོ་ལ་བརྟེན་ནས་བཏགས་ཙམ་

ཞིག་དང་། མདོར་ན་སྒྱུ་མ་ལྟ་བུའི་སེམས་ཅན་གཟིགས་པའི་སྒོ་ནས་མཐའ་གཅིག་ཏུ་

སེམས་ཅན་གྱི་དོན་ལ་གཞོལ་བར་མཛད་པ་ཞེས་བརྗོད་སྐབས། ཆོས་ཐམས་ཅད་

རང་བཞིན་གྱིས་གྲུབ་པའི་སྟོང་པ་རེད། རང་བཞིན་གྱིས་གྲུབ་པ་རྡུལ་ཙམ་ཡང་མེད།
བདེན་པར་གྲུབ་པ་རྡུལ་ཙམ་མེད་ཅེས་བརྗོད་སྐབས། ང་ཚོར་སྣང་བ་ཨ་འཐས་ཤིག་

འཆར་བ་འདི་གཏན་ནས་མེད་ཅེས་ཐག་གཅོད་ཀྱི་ཡོད། དོན་དམ་བདེན་པའི་དབང་
དུ་བྱས་ན། རྗེ་བཙུན་མི་ལས་གསུངས་པ་སྟེ།

དོན་དམ་བདེན་པའི་དབང་དུ་ནི། །

བགེགས་པའི་སངས་རྒྱས་ཉིད་ཀྱང་མེད། །

69

ནང་ཆོས་ངོ་སྤྲོད་སེམས་ཀྱི་གསང་བ།

ཅེས་གསུངས་པ་ལྟར་ཐོབ་བྱའི་སངས་རྒྱས་ཀྱང་མེད། བགྲོད་བྱེད་ཀྱི་ལམ་

ཡང་མེད། དམིགས་པ་སེམས་ཅན་ཡང་མེད་ཅེས་གསུངས། འོ་ན་དམིགས་པ་

སེམས་ཅན་ཉམ་ཐག་པར་དམིགས་ནས་དེ་སྡུག་བསྔལ་ལས་བྲལ་འདོད་ཀྱི་བློ་ཇི་

ལྟར་བྱས་ཏེ་ཡོང་ངམ་ཞེས་འགལ་འདུ་ལྟ་བུ་འདུག་པ་གཤམ་དུ་རྟེན་འབྲེལ་བསྟོད་

པའི་ནང་ནས་ཐོན་ཡོང་བ་ཡིན། རང་བཞིན་གྱིས་སྟོང་པ་དང་། བྱ་བྱེད་འཐད་པ་
གཉིས་ལ་བསམ་བློ་ཞིབ་ཏུ་བཏང་སྟེ་གཞི་ནས་འདི་ནི་དངོས་གནས་རེད་འདུག་

བསམ་པ་ཞིག་བློར་འཆར་བ་ཞིག་ལས། ཧོབ་སྟེ་བདེན་པར་གྲུབ་པ་རྡུལ་ཙམ་ཡང་

མེད། ང་ཚོར་སྣང་བ་ལྟར་དུ་གྲུབ་པ་གཏན་ནས་མེད་ཅེས་ཐག་བཅད་ཟིན་རྗེས་
སེམས་ཅན་ལ་དམིགས་པའི་བྱམས་པ་དང་སྙིང་རྗེ། རྒྱལ་བ་ལ་དམིགས་པའི་དད་
པ་བཅས་ནི་འབྲེལ་བ་མེད་པ་ཞིག་བློ་ངོར་འཆར་སྲིད་པ་ཡིན།

དེས་ན་ཚིགས་བཅད་འདིས་ཆོས་ཐམས་ཅད་སྟོང་ཞིང་བདག་མེད་པ་རེད།

གང་ཟག་ཀྱང་བདག་མེད་པ་རེད། འོན་ཀྱང་ཐ་སྙད་དུ་སེམས་ཅན་གྱི་དོན་ལ་གཅིག་
ཏུ་བརྩོན་པར་མཛད་པའི་ཐུབ་པ་ཆེན་པོ་ཁྱོད་ཉིད་ཞུགས་ཞེས་གསུངས་པ་ཡིན།

ཞུགས་ཞེས་པ་དེར་བས་འཕུལ་དགོས་སམ་མི་དགོས། ཡང་ན་ཐུབ་པ་ཆེན་པོ་ཁྱོད་

ཉིད་ཀྱི་ཐུགས་དགོངས་ལ་ཞུགས་ཞེས་འཇུག་པའི་དོན་དང་། བ་འཕུལ་ཡོད་ན་ཐུབ་
པ་ཆེན་པོ་ཁྱེད་གཏན་གྱི་སྐྱབས་གནས་དམ་པར་བཞུགས་ཡོད་ཅེས་པར་གོ་རྒྱུ་
ཡོད།

བློ་ལྡན་ཁྱོད་ཀྱི་ཕུང་དེའང་། །

ཞེས་པར་ཁྱོད་ཀྱི་སྦྱར་ནའང་སྦྱར་རྒྱུ་ཡོད་མོད། འོན་ཀྱང་རྐང་པ་མཐའ་མར་

70

༧གོང་ས་༧སྐྱབས་མགོན་ཆེན་པོ་མཆོག

བསྟན་ཞེ ས ་ཡོ ད ་པར་བརྟེ ན ་ཁྱེད་ཀྱི ས ་ཞེ ས ་བྱེད་སྒྲ་སྦྱར་ན་གོ ་ རྒྱུ་ཆེ ་ བ་བཅས་
ལེགས་པ་མེད་དམ་སྙམ།

སྒྱུ་མ་སྨིག་རྒྱུ་དྲི་ཟ་ཡི། །

གྲོང་ཁྱེར་རྨི་ལམ་ཇི་བཞིན་དུ། །

བློ་ལྡན་རྣམས་ལ་རབ་ཏུ་བསྟན། །

ཞེས་པས་རྟེན་འབྱུང་ཡིན་པ་རྒྱུ་མཚན་དུ་བྱས་ཏེ་ངོ་བོ་ཉིད་ཀྱིས་ཡོད་པ་

མིན་ཞེས་པ་དེ་གྲུབ་ཡོང་གི་ཡོད། བཅོམ་ལྡན་འདས་ཀྱི་མདོ་མང་པོའི་ནང་བརྟེན་

ནས་འབྱུང་བ་རྒྱུ་མཚན་དུ་བྱས་ཏེ་ངོ་བོ་ཉིད་ཀྱིས་མ་གྲུབ་པ་རེད་ཅེས་གསུངས་
ཡོད། མདོར་ན་བརྟེན་ནས་འབྱུང་བ་རྒྱུ་མཚན་དུ་བྱས་ཏེ་བདག་མེད་པ་རེད་ཅེས་
གསུང་གི་ཡོད།

བརྟེན་ནས་འབྱུང་བ་ཞེས་པ་དེར་རྒྱུ་འབྲས་རྟེན་འབྱུང་སྟེ་རྒྱུ་དང་འབྲས་བུའི་

རྟེན་འབྱུང་གཅིག་ཡོད། དེའི་རྟེན་འབྱུང་ཞེས་པ་ནི་རྒྱུས་འབྲས་བུ་སྐྱེས་པའི་དོན་
ཡིན། འདི་ནི་འདུས་བྱས་ཀྱི་རྟེན་འབྱུང་ཞེས་པ་དེ་ཡིན། གཉིས་པ་ནི་བརྟེན་ནས་

བཏགས་པའི་རྟེན་འབྱུང་ཞེས་པ་དེ་ཡིན། བརྟེན་ནས་བཏགས་པའི་རྟེན་འབྱུང་ལ་ནང་
གསེས་བརྟེན་ནས་བཞག་པའི་རྟེན་འབྱུང་གཅིག་དང་། བརྟེན་ནས་བཏགས་པའི་རྟེན་
འབྱུང་གཅིག་བཅས་གཉིས་ཡོད། བརྟེན་ནས་བཏགས་པའི་རྟེན་འབྱུང་ལ་འདུས་

བྱས་མིན་གྱི་སྐད་ཆ་གང་ཡང་མེད། འདུས་བྱས་མ་བྱས་དང་། སྣང་ཞིང་སྲིད་པའི་
ཆོས་ཏེ། བློའི་ཡུལ་དུ་བྱ་རུང་བའི་ཤེས་བྱའི་ཆོས་མཐའ་དག་བརྟེན་ནས་བཏགས་
པ་ཡིན།

71

ནང་ཆོས་ངོ་སྤྲོད་སེམས་ཀྱི་གསང་བ།

བརྟེན་ནས་བཏགས་པ་དེར་གོ་བ་རགས་པ་ཞིག་དང་། གོ་བ་ཟབ་པ་བཅས་

གཉིས་ལས། གོ་བ་རགས་པའི་དབང་དུ་བྱས་ན་བརྟེན་ནས་བཞག་པ་ཞེས་ཆ་ཤས་

ལ་བལྟོས་ནས་བཏགས་པ་རེད། དེ་ཡང་ཆ་ཤས་ལ་བལྟོས་ནས་ཆ་ཅན་འཇོག་པ་
དང་། ཆ་ཅན་ལ་བལྟོས་ནས་ཆ་ཤས་འཇོག་པ་བཅས་གཞི་གྲུབ་ན་ཆ་བཅས་ཡིན་

པས་ཁྱབ། དེས་ན་གཞི་གྲུབ་པའི་ཆོས་ཐམས་ཅད་རང་རང་གི་ཆ་ཤས་ལ་བརྟེན་

ནས་བཞག་པ་རེད་ཅེས་བརྗོད་པ་དེས། ཐ་སྙད་དུ་རང་མཚན་བཞེད་མཁན་མཁན་
ཆེ ན ་ཞི ་ བ་འཚོ ་ ལ་སོ ག ས་པ་རྣམས་ཀྱི ས ་བརྟེ ན ་ནས་བཞག་པའམ་བརྟེ ན ་ནས་
བཏགས་པའི་རྟེན་འབྱུང་གཅིག་གསུངས་ཡོད། བརྟེན་ནས་འདོགས་སྟངས་དེ་ཡང་།

རང་གི་ཆ་ཤས་ལ་བལྟོས་ནས་བཏགས་པ་ཡིན། ཐ་སྙད་དུ་ཡང་རང་མཚན་མི་
བཞེད་པར་མགོན་པོ་ཀླུ་སྒྲུབ་ཀྱི་དགོངས་པ་མཐར་ཐུག་གསུངས་ན། སློབ་དཔོན་
སངས་རྒྱས་བསྐྱངས་དང་། སློབ་དཔོན་ཟླ་བ་གྲགས་པ། རྒྱལ་སྲས་ཞི་བ་ལྷ་སོགས་
ཀྱིས་བརྟེན་ནས་བཏགས་ཙམ་ཞེས་པ་དེ་ཡིན།

བརྟེན་ནས་བཞག་པའི་རྟེན་འབྱུང་ཞེས་པ་ནི་ཆ་ཤས་ལ་བལྟོས་ནས་ཆ་ཅན་

དང་། ཆ་ཅན་ལ་བལྟོས་ནས་ཆ་ཤས་བཅས་འཇོག་སྐབས། ཆ་དང་ཆ་ཅན་ཡུལ་སྟེང་
ནས་ཡོད་པ་ཞིག་སྣང་བ་ལྟར་དོན་གྱི་ངོས་ནས་གྲུབ་པའི་ཆ་དང་། དོན་གྱི་ངོས་ནས་

གྲུབ་པའི་ཆ་ཅན་བཅས། ངོ་བོ་ཉིད་ཀྱིས་གྲུབ་པའི་ཆ་ཤས་དང་། ངོ་བོ་ཉིད་ཀྱིས་གྲུབ་
པའི་ཆ་ཅན་གཉིས་ཕན་ཚུན་བལྟོས་ནས་གྲུབ་པ་རེད།

དེས་ན་དོན་དམ་པར་མ་གྲུབ་པ་རེད། ང་ཚོར་ངོ་བོ་ཉིད་ཀྱིས་གྲུབ་པ་སྣང་གི་

ཡོད། ངོ་བོ་ཉིད་ཀྱིས་གྲུབ་པ་སྣང་བའི་ཆ་དང་ཆ་ཅན་འདི་རྣམས་དོན་དམ་པར་ཡོད་

72

༧གོང་ས་༧སྐྱབས་མགོན་ཆེན་པོ་མཆོག

མེད་བཏགས་དོན་བཙལ་ན་རྙེད་རྒྱུ་མེད་ཅེས་བརྗོད་སྐབས། ཕན་ཚུན་བལྟོས་ནས་
གྲུབ་པའི ་ ཆ་དང་ཆ་ཅན་བློར་སྣང་བ་ལྟར་ངོ ་ བོ ་ ཉི ད ་ཀྱི ས ་གྲུབ་ཡོ ད ་ཅེ ས ་བརྗོ ད ་
མཁན་གཅིག་དང་། སློབ་དཔོན་སངས་རྒྱས་བསྐྱངས་ལ་སོགས་པས་ང་རང་ཚོར་

སྣང་བ་འདི་དག་སྣང་བ་ལྟར་དུ་གྲུབ་པ་གཏན་ནས་མེད་ལ༑ ངོ་བོ་ཉིད་ཀྱིས་གྲུབ་པ་

མེད་ཅེས་གསུངས། ང་ཚོར་སྣང་བ་ནི་ངོ་བོ་ཉིད་ཀྱིས་གྲུབ་པ་སྣང་བཞིན་ཡོད། ངོ་བོ་
ཉིད་ཀྱིས་གྲུབ་པ་དེ་ཕར་ངོས་ནས་སྣང་བ་ལྟར་དུ་ངོ་བོ་ཉིད་ཀྱིས་གྲུབ་ཡོད་ན། ཕར་

རིམ་བཞིན་བཙལ་ན་རྙེད་དགོས་པ་ཡིན། ཆོས་འདི་དང་འདི་རེད་ཅེས་མཛུབ་མོ་
འཛུགས་ས་ཞིག་དགོས་ཀྱང་དེ་ལྟར་རྩ་བ་ནས་མེད།

རྣམ་བདུན་གྱིས་མེད་གང་དེ་ཇི་ལྟ་བུར། །

ཡོད་ཅེས་རྣལ་འབྱོར་པས་འདིའི་ཡོད་མི་རྙེད། །

ཅེས་གསུངས་པ་ལྟར། ཐ་སྙད་དུ་སྣང་ཙམ་དེའི་ཐོག་འཇོག་པ་ལས། སྣང་ཙམ་

དེའི་ངོ་བོ་དངོས་གང་འདྲ་ཡིན་མིན་འཚོལ་བར་ཕྱིན་ན་གཏན་ནས་རྙེད་རྒྱུ་མེད།
དེས་ན་བརྟེན་ནས་བཞག་པ་ཙམ་མ་ཟད། བརྟེན་ནས་བཏགས་ཙམ་རེད། དོན་གྱི་

ངོས་ནས་གྲུབ་པ་དང་། ངོ་བོ་ཉིད་ཀྱིས་གྲུབ་པ། རང་གི་མཚན་ཉིད་ཀྱིས་གྲུབ་པ་
གཏན་ནས་མེད་ཅེས་གསུངས་ཡོད།

རྟེན་འབྱུང་ལ་བརྟེན་ནས་འབྱུང་བའི་རྟེན་འབྱུང་སྟེ་རྒྱུ་འབྲས་རྟེན་འབྱུང་གཅིག་

ཡོད། དེ་ནི་ནང་པ་ཡོངས་ཀྱིས་འདོད་ཀྱི་ཡོད། ནང་པ་མིན་པའི་ཆོས་པ་རྣམས་ཀྱིས་

རྒྱུ་འབྲས་ཁས་བླངས་ཀྱང་། རྒྱུ་འབྲས་བྱེད་པ་པོ་དང་། འབྲས་བུ་མྱོང་བ་པོ་གཉིས་

རྟག་གཅིག་རང་དབང་བའི་བདག་ཏུ་འདོད་པ་ཡིན། དེས་ན་རྟེན་འབྱུང་གི་དོན་ཆ་

73

ནང་ཆོས་ངོ་སྤྲོད་སེམས་ཀྱི་གསང་བ།

ཚང་ཞིག་སླེབས་མི་ཐུབ་པ་ཡིན། སངས་རྒྱས་པས་རྒྱུ་འབྲས་རྟེན་འབྱུང་འདོད་པ་
མ་ཟད། རྒྱུ་བྱེད་པ་པོ་དང་། འབྲས་བུ་མྱོང་བ་པོ་གཉིས་ཀ་ཕུང་པོ་ལ་བརྟེན་ནས་

བཏགས་ཙམ་རེད་ཅེས་གསུང་གི་ཡོད། དེས་ན་སངས་རྒྱས་པའི་ཆོས་ནང་བརྟེན་
ཅིང་འབྲེལ་བར་འབྱུང་བའི་གོ་བ་ཆ་ཚང་སླེབས་ཐུབ་ཀྱི་ཡོད།

དེ་མིན་ཧོབ་སྟེ་བལྟས་ན། རྒྱུ་འབྲས་འདོད་ཀྱི་ཡོད་པས་རྟེན་འབྱུང་དོན་གྱིས་

ཁས་བླངས་པ་མ་ཡིན་ནམ་ཞེ་ན། རྟེན་འབྱུང་དོན་གྱིས་ཁས་བླངས་པར་སོང་བ་རེད་
ཅེས་བརྗོད་དགོས་བྱུང་ནའང་། བྱེད་པ་པོར་བསམ་བློ་བཏང་ན་རྟེན་འབྱུང་མི་བཞེད་

པར་རྟག་གཅིག་རང་དབང་བ་འདོད་ཀྱི་ཡོད་པས་མི་འགྲིགས་པ་ཞིག་ཆགས་ཡོད།
དེས་ན་དེ་ལྟར་འདོད་མཁན་ནང་པ་ཁོ་ན་ཡིན། ནང་པས་བརྟེན་ཅིང་འབྲེལ་བར་
འབྱུང་བ་ཞེས་པ་དེ་གསུང་གི་ཡོད། བརྟེན་ནས་བཞག་པ་དང་། བརྟེན་ནས་བཏགས་

པ་ཞེས་པ་གཉིས་ནི་དབུ་མ་པས་འདོད་པ་ཡིན། དབུ་མའི་འདོད་པའི་ནང་དུའང་ཐ་
སྙད་དུ་རང་མཚན་བཞེད་མཁན་གཅིག་དང་། དེ་ལྟར་མི་བཞེད་མཁན་གྱི་ལུགས་
གཉིས་ཡོད།

དེས་ན་བརྟེན་ནས་བཞག་པ་དང་། བརྟེན་ནས་བཏགས་པ་ཞེས་པ་གཉིས་

བཞག་ཆོག་པ་ལྟ་བུ་ཞིག་རེད་འདུག འདི་ནི་སངས་རྒྱས་པའི་ཆོས་ཀྱི་ཐུན་མོང་མ་
ཡིན་པའི་ཁྱད་ཆོས་ཤིག་ཡིན། བྱམས་པ་དང་། བརྩེ་བ། བཟོད་པ་སོགས་ནི་ཆོས་
ལུགས་ཚང་མས་གསུང་གི་ཡོད། བརྟེན་ནས་འབྱུང་བ་ཞེས་པ་ནི་ནང་པའི་ཐུན་མོང་

མ་ཡིན་པའི་ཁྱད་ཆོས་ཡིན། ཆོས་ལུགས་གཞན་སུ་གཅིག་གིས་ཀྱང་འདི་ལྟར་
འདོད་མཁན་མེད།

74

༧གོང་ས་༧སྐྱབས་མགོན་ཆེན་པོ་མཆོག

ད་དུང་ནང་གསེས་བརྟེན་ནས་བཏགས་པའི་རྟེན་འབྱུང་གིས་ཆོས་ཐམས་ཅད་

ཕན་ཚུན་བལྟོས་ནས་བཟང་དང་ངན། གཅིག་དང་ཐ་དད། རྒྱུ་དང་འབྲས་བུ། བདག་

དང་གཞན་སོགས་ཚང་མ་བལྟོས་ནས་གྲུབ་པ་ཤ་སྟག་ཡིན། བལྟོས་ནས་གྲུབ་ཅེས་

པའི་ཚིག་དེ་ཉིད་ཀྱིས་གང་ཞིག་བཤད་ཀྱི་ཡོད་ཅེ་ན། ང་ཚོ་ནམ་རྒྱུན་མི་ཞིག་ལ་
ཁོང་ཁྲོ་ལངས་སྐབས། མི་འདིས་བྱས་མ་སོང་། མི་འདིས་ང་ལ་གནོད་པ་བསྐྱལ་བྱུང་

ཞེ ས་མི ་ཞི ག ་ལ་མཛུབ་མོ ་འཛུགས་ཀྱི་ཡོ ད། བལྟོས་ནས་གྲུབ་པ་ཞེ ས ་པ་དེ ར ་
བསམ་བློ་ཞིག་འཁོར་ན། མི་དེས་ང་ལ་གནོད་པ་བསྐྱལ་བའི་བྱ་བ་ངན་པ་བྱེད་པའི་
རྒྱུ་རྐྱེན་མང་པོ་ཞིག་ལ་བརྟེན་ནས་བྱུང་བ་རེད། རྒྱུ་རྐྱེན་དུ་མ་ཚོགས་པའི་ནང་དུ་
ངས་ཀྱང་བྱེད་ལུགས་མ་འགྲིགས་པ་མང་པོ་བྱས་ཏེ་ཕ་རོལ་པོ་མ་དགའ་བ་བྱུང་སྟེ་

ང་ལ་གནོད་པ་སྐྱེལ་གྱི་ཡོད་བསམ་པའི་བསམ་བློ་འཁོར་ན། གོང་དུ་ཁོང་ཁྲོ་ཟ་སའི་
ཡུལ་འབེན་ལྟ་བུའི་མཛུབ་མོ་འཛུགས་ས་དེ་མེད་པར་གྱུར་བ་ཡིན།

ཞེན་ཆགས་སྐྱེ་སྐབས་དེ་ཡིད་དུ་འོང་བ་དང་། དེ་བཟང་པོ་ཞིག་རེད་བསམ་

པའི་མཐའ་གཅིག་ཏུ་ཞེན་ཆགས་སྐྱེ་སྐབས་ Attachment

༼ཞེན་ཆགས།༽

Desire ༼འདོད་པ།༽ ཞེན་ཆགས་དང་འདོད་པ་གཉིས་མི་འདྲ། འདོད་པ་ལ་བདེ་བ་

འདོད་པའི་འདོད་པ་དང་། སྡུག་བསྔལ་ལས་བྲལ་བར་འདོད་པའི་འདོད་པ་བཅས་
ཡང་དག་པ་ཡིན། ཞེན་ཆགས་ནི་མཐའ་གཅིག་ཏུ་ཞེན་པ་ཞིག་ཡིན།

ཨ་རིའི་སྙན་གྲགས་ཅན་གྱི་ཚན་རིག་པ་ཞིག་ཡོད་པ་ཁོང་ལོ་བཅུ་ཕྲག་གོང་

ཐེངས་གཅིག་ཐུག་འཕྲད་བྱུང་། སྐབས་དེར་དགུང་ལོ་བརྒྱད་ཅུ་གྱ་གྲངས་ལ་སླེབས་
འདུག ཁོང་ཚན་རིག་པ་ཞིག་དང་། མི་སེམས་ནད་ཅན་བཅོས་གནང་མཁན་ཞིག་

75

ནང་ཆོས་ངོ་སྤྲོད་སེམས་ཀྱི་གསང་བ།

རེད། ཁོ་རང་གི་ཉམས་མྱོང་གི་ཐོག་ནས་ཕྱོགས་བསྡོམས་རྒྱག་སྐབས། ཁོང་ཁྲོ་ཟ་
སྐབས་ཁོང་ཁྲོ་ཟ་སའི་ཡུལ་དེ་ང་ཚོར་མི་སྡུག་པ་ཞིག་སྣང་གི་ཡོད། མི་སྡུག་པ་སྣང་

བའི་བརྒྱ་ཆ་དགུ་བཅུ་དོན་ལ་ཡོད་པ་ཞིག་མིན་པར། རང་གི་རྣམ་རྟོག་གིས་སྒྲོ་

བཏགས་ནས་ཁོང་ཁྲོ་ཟ་ཡུལ་དེ་བརྒྱ་ཆ་བརྒྱ་ཐམ་པ་སྡུག་པ་ཞིག་ཏུ་མཐོང་གི་ཡོད།
དོན་དངོས་བརྒྱ་ཆ་བཅུ་ཙམ་སྡུག་པ་ཡོད་པ་ལས། དེ་འཕྲོས་ཀྱི་བརྒྱ་ཆ་དགུ་བཅུ་
རང་ཉིད་ཀྱི་སེམས་ཀྱིས་བཟོས་པ་རེད་གསུང་གི་འདུག

ནང་པའི་གཞུང་ནས་དེ་ལ་ཚུལ་མིན་ཡིད་བྱེད་ཀྱི་རྣམ་རྟོག་ཅེས་གསུངས་ཡོད།

ཆགས་སྡང་སྐྱེ་སྐབས་ཚུལ་མིན་ཡིད་བྱེད་ཀྱི་རྣམ་རྟོག་གིས་བཟང་པོ་དང་ངན་པར་
སྒྲོ་བཏགས་ནས་ཆགས་སྡང་སྐྱེས་ཡོང་གི་ཡོད། རྩ་བ་ཤེས་རབ་ལས།
ལས་དང་ཉོན་མོངས་ཟད་པའི་མཐར། །
ལས་དང་ཉོན་མོངས་རྣམ་རྟོག་ལས། །
དེ་དག་སྤྲོས་ལས་སྤྲོས་པ་ནི། །

སྟོང་པ་ཉིད་ཀྱིས་འགག་པར་འགྱུར། །

ཞེས་གསུངས་པའི་རྣམ་རྟོག་ནི་ཚུལ་མིན་ཡིད་བྱེད་ཀྱི་རྣམ་རྟོག་དེ་ཡིན།

དེས་ན་རྟེན་ཅིང་འབྲེལ་བར་འབྱུང་བ་ཞེས་པ་དེར་ནང་གསེས་རིམ་པ་མང་པོ་ཡོད།

མདོར་ན་བལྟོས་ནས་གྲུབ་པ་ཞེས་པ་ནི་ཧ་ཅང་ནུས་པ་ཆེན་པོ་ཞིག་རེད་འདུག

ངོས་ནས་ནམ་རྒྱུན་འདི་ལྟར་བརྗོད་ཀྱི་ཡོད། རྟེན་འབྱུང་དང་བལྟོས་ནས་གྲུབ་པ་

ཞེས་པའི་ལྟ་བ་དེ་ནང་པའི་གཞུང་ནས་བྱུང་ཞིང་། ལྟ་བ་དེ་སྦྱར་ས་ཁོར་ཡུག་ལ་ཆ་
མཚོན་ནའང་ལྟ་བ་དེར་འབྲེལ་བ་ཧ་ཅང་ཤུགས་ཆེན་པོ་ཡོད། དེ་བཞིན་འཛམ་གླིང་

76

༧གོང་ས་༧སྐྱབས་མགོན་ཆེན་པོ་མཆོག

གི་དཔལ་འབྱོར་དང་། འཕྲོད་བསྟེན། ཆབ་སྲིད་སོགས་གང་ཞིག་ཡིན་ཡང་ལྟ་བ་འདི་
དང་འབྲེལ་བ་ཤུགས་ཆེ་ཡོད།

ང་ཚོའི་སྐྱོན་མང་པོ་ཞིག་དངོས་ཡོད་གནས་ཚུལ་ཐོག་ཆོས་ཐམས་ཅད་རྟེན་

འབྲེལ་ཡིན་རུང་། ཕྱིའི་སྣང་ཚུལ་ལ་རང་ངོས་ནས་གྲུབ་པར་འཛིན་གྱི་ཡོད། དེར་

བརྟེན་ཉོན་མོངས་མང་ཆེ་བ་ཕྱིའི་སྣང་ཚུལ་ལ་བརྟེན་ནས་ཡོང་གི་ཡོད། དེའི་གཉེན་
པོ་ནི་དངོས་ཡོད་གནས་ཚུལ་ལ་རྟོག་ཞིབ་བྱས་ནས་སེལ་དགོས་པ་རེད། དེའི་རྒྱུ་

མཚན་ནི་བློ་མི་རུང་བ་དག་ཕྱིའི་མཐོང་སྣང་ལ་བརྟེན་ནས་ཡོང་གི་ཡོད། དེར་བརྟེན་

ཕྱིའི་སྣང་ཚུལ་དང་། དངོས་ཡོད་གནས་སྟངས་བར་ཁྱད་པར་ཆེན་པོ་ཡོད། དངོས་
ཡོད་གནས་སྟངས་ཤེས་བྱེད་གཙོ་བོ་ནི་བརྟག་དཔྱད་བྱ་རྒྱུ་དེ་ཁོ་ན་རེད། འདི་ནི་

ནང་པའི་གཞུང་ནས་གསུངས་པ་འདི་ཧ་ཅང་རྩ་བ་ཆེན་པོ་ཞི་དང་། ནང་པའི་ཐུན་
མོང་མ་ཡིན་པ་ཞིག་ཀྱང་རེད་འདུག

གང་དག་རྒྱུ་ལས་བྱུང་བ་རྣམས། །
དེ་མེད་པར་ནི་ཡོད་མིན་པས། །

ཞེས་འབྲས་བུ་ངོ་བོ་ཉིད་ཀྱིས་གྲུབ་ཡོད་ན། ཁོ་རང་གི་རང་དབང་གིས་གྲུབ་

པ་རེད། གཞན་ལ་བལྟོས་མི་དགོས་པ་ཡིན། དེ་ལྟར་ཡིན་ན་རྒྱུ་ལ་བལྟོས་དགོས་
དོན་མེད་ཅེས་གསུངས་ཡོད། འབྲས་བུ་རྒྱུ་ལ་མི་བལྟོས་ཞེས་བརྗོད་ན། ང་ཚོའི་མྱོང་

བ་དང་མངོན་སུམ་ཚད་གྲུབ་ལའང་གནོད་ཀྱི་ཡོད། དེས་ན་བསམ་བློ་ཡག་པོ་ཞིག་
བཏང་ན། འབྲས་བུ་རྒྱུ་ལ་བལྟོས་ཤིང་། འབྲས་བུ་ཡོང་མིན་ནི་རྒྱུ་ཁོ་ནའི་རྗེས་སུ་

འགྲོ་བས་ན། འབྲས་བུ་དེ་རང་དབང་གིས་གྲུབ་མི་འདུག་བསམ་པ་ཞིག་བློར་ཤར་

77

ནང་ཆོས་ངོ་སྤྲོད་སེམས་ཀྱི་གསང་བ།

གྱི་ཡོད།

ལྷག་པར་རྒྱུ་ཞེས་པའི་དོན་དེ་གྲུབ་པ་དེ་ཡང་སྐྱེད་བྱ་ལ་བལྟོས་ནས་སྐྱེད་བྱེད་

བཞག་པ་ཞིག་ཡིན། སྐྱེད་བྱ་མེད་ན་སྐྱེད་བྱེད་ཡོང་མི་ཐུབ། ཕན་གདགས་བྱའི་
འབྲས་བུ་མེད་ན། ཕན་འདོགས་བྱེད་ཀྱི་རྒྱུ་ཡི་ངོ་བོ་ཚང་གི་མེད། དེས་ན་དུས་ཀྱི་ཆ་

ནས་རྒྱུ་སྔོན་དང་འབྲས་བུ་རྗེས་སུ་བྱུང་ན་ཡང་། རྒྱུའི་རང་བཞིན་ཡོང་བ་དེ་རྒྱུ་ཡི་
ངོ་བོའི་མཚན་ཉིད་ཚང་བ་ལ་འབྱུང་འགྱུར་གྱི་འབྲས་བུ་ལ་བལྟོས་ནས་ཡོང་དགོས་

པ་ཞིག་ཡིན། དེ་ནི་བལྟོས་པའི་དོན་ཡིན། རྒྱུ་དེ་འབྲས་བུ་ལ་བརྟེན་ནས་འབྲས་བུ་

སྐྱེས་པ་མིན་ན་ཡང་། རྒྱུ་ཡི་ངོ་བོ་གྲུབ་པ་དེ་འབྲས་བུ་ལ་བལྟོས་པ་ཡིན། འབྲས་བུ་
རྒྱུ་ལ་བལྟོས་པ་མ་ཟད་རྒྱུ་ཡང་འབྲས་བུ་ལ་བལྟོས་ཡོད། དེ་ནི་བལྟོས་གྲུབ་ཡིན།
གཟུགས་བརྙན་ཉིད་དང་མཚུངས་པ་རུ། །
གསལ་བར་ཅི་ཡི་ཕྱིར་མི་འདོད། །

འབྱུང་བ་མིག་གིས་གཟུང་མིན་པས། །
དེ་དངོས་མིག་གི་ཇི་ལྟར་ཡིན། །

ཞེས་པ་ནི་དབུ་མ་རིན་ཆེན་ཕྲེང་བ་ལས། འབྱུང་མེད་གཟུགས་ལྟ་ག་ལ་

ཞིག །ཅེས་པ་ཞིག་ཡོད། དེ་ཡང་འབྱུང་བ་དང་འབྱུང་འགྱུར་གཉིས་སུ་ཕྱེ་བའི་འབྱུང་
བ་བལྟོས་ནས་གྲུབ་ཙམ་ཞིག་ཡིན་སྟབས། བལྟོས་ནས་གྲུབ་ཙམ་གྱི་འབྱུང་བ་དེ་
ལས་སྐྱེས་པའི་འབྱུང་འགྱུར་དེ་ཡང་བལྟོས་ནས་གྲུབ་ཙམ་ཞིག་དང་། བརྟེན་ནས་
བཏགས་ཙམ་ཞིག་ཡིན་ཞེས་པའི་དོན་མིན་ནམ་སྙམ།

འབྱུང་བ་དང་འབྱུང་འགྱུར་གཉིས་སུ་འབྱུང་བའི་རྣམ་གཞག་སྐོར་སློབ་དེབ་

78

༧གོང་ས་༧སྐྱབས་མགོན་ཆེན་པོ་མཆོག

ཕྱོགས་སྒྲིག་བྱེད་པོ་རྣམས་དང་། ཁ་སྔོན་ང་ཚོ་སྐད་ཆ་བྱུང་བ་ལྟར། དེའི་སྐོར་

གསལ་པོ་ཞིག་གཏན་ནས་མི་འདུག དབུ་མ་རིན་ཆེན་ཕྲེང་བའི་ནང་འབྱུང་བ་དང་
འབྱུང་འགྱུར་གཉིས་སུ་ཕྱེ་བའི་འབྱུང་བ་ཞེས་གསུངས་སྐབས། འབྱུང་བཞི་བསྡུས་
པ་ཞིག་སྟེ། དེ་ཡང་འབྱུང་བའི་གནས་སྐབས་སུ་འབྱུང་བ་ས་དེ་འབྱུང་བ་གཞན་

གསུམ་ལས་ལོགས་སུ་ངོས་འཛིན་རྒྱུ་མེད་པར་ཕན་ཚུན་བལྟོས་ནས་གྲུབ་ཙམ་

ཞིག་དང་། བརྟེན་ནས་བཏགས་ཙམ་ཞིག་ཡིན་པ་ལས། འདི་ནི་འབྱུང་བ་ས་དང་། ཆུ་

དང་། མེ་དང་། རླུང་རེད་ཅེས་རེ་རེ་ནས་ངོས་འཛིན་བྱ་རྒྱུ་མེད་པ་ཞིག་ཡིན། འབྱུང་

འགྱུར་ཏེ་རགས་པའི་ཐོག་ཏུ་སླེབས་སྐབས། ས་ཆུ་མེ་རླུང་གི་འབྱུང་བ་རེ་རེ་ནས་
ངོས་འཛིན་རྒྱུ་ཡོད། དེས་ན་རྩོམ་གཞི་དེ་ཉིད་བརྟེན་ནས་བཏགས་ཙམ་ཞིག་ཡིན་ན།
རྩོམ་གཞི་དེ་ལས་བརྩམས་པའི་ཆོས་དེ་ཡང་བསམ་བློ་བཏང་ན་བཏགས་ཙམ་ཞིག་

ལས་མེད་པ་གསལ་པོ་ཡིན། དེས་ན། འབྱུང་མེད་གཟུགས་ལྟ་ག་ལ་ཞིག །ཅེས་
གསུངས་པ་མིན་ནམ་སྙམ།

འབྱུང་བ་མིག་གིས་གཟུང་མིན་པས། །
དེ་དངོས་མིག་གི་ཇི་ལྟར་ཡིན། །

གཟུགས་ཉིད་གཟུང་བར་རབ་བཀག་པ། །

གཟུགས་ཉིད་ཁྱོད་ཀྱིས་དེ་ལྟར་གསུངས། །

ཞེས་པས། ཡང་ན་ནང་གི་སྐྱེ་མཆེད་མིག་གི་དབང་པོ་ལྟ་བུ་ཆ་མཚོན་ན།

བལྟོས་ནས་གྲུབ་པ་ལས་ངོ་བོ་ཉིད་ཀྱིས་གྲུབ་མེད། ཕྱི་ཡི་གཟུགས་ཀྱི་སྐྱེ་མཆེད་ལ་

ཆ་བཞག་ཀྱང་། དེ་བཞིན་ཆ་ཤས་དུ་མར་བལྟོས་ནས་གྲུབ་པ་ལས། ངོ་བོ་ཉིད་ཀྱིས་

79

ནང་ཆོས་ངོ་སྤྲོད་སེམས་ཀྱི་གསང་བ།

གྲུབ་མེད། དཔེར་ན། ང་ཚོས་མེ་ཏོག་མཐོང་བ་ལྟ་བུར་མཚོན་ན། མེ་ཏོག་གི་
དབྱིབས་དང་ཁ་དོག་མཐོང་གི་ཡོད། དབྱིབས་དང་ཁ་དོག་དེ་དག་གང་གི་ཡིན་རྒྱུའི་

མེ་ཏོག་གང་ཞིག་ཡིན་ཞེ་ན། རྙེད་རྒྱུ་མེད། དཔེར་ན། ཁྱེད་རང་ཚོས་ང་མཐོང་གི་

ཡོད། དངོས་གནས་མཐོང་བ་ནི་ངའི་ལུས་འདི་ཡིན། དེ་ཡང་ངའི་ལུས་ཀྱི་མདུན་
ངོས་མཐོང་བ་ལས་ལྟག་རྒྱབ་ཁྱེད་རང་ཚོས་མཐོང་གི་མེད་པས་ལུས་ཀྱང་ཆ་ཚང་

མཐོང་གི་མེད། ལུས་དེ་ཡང་ལུས་ཀྱི་དབྱིབས་དང་ཁ་དོག་མཐོང་གི་ཡོད། འོན་ཀྱང་

དབྱིབས་དང་ཁ་དོག་གང་གི་ཡིན་རྒྱུའི་ལུས་དེ་གང་དུ་འདུག་ཅེས་དྲིས་ན་བརྗོད་རྒྱུ་
མེད།

ཁྱེད་རང་གིས་མཐོང་བ་ནི་རྒྱལ་བ་རིན་པོ་ཆེའི་ལུས་མཐོང་ཞིང་། རྒྱལ་བ་རིན་

པོ་ཆེའི་ངག་དེ་ཐོས་ཀྱི་ཡོད། ལུང་ངག་གི་རིག་བྱེད་དེ་དག་བརྒྱུད་ནས་བསྟན་འཛིན་
རྒྱ་མཚོའི་བསམ་བློ་གང་འདྲ་ཞིག་ཡོད་པ་དེ་ཕལ་ཆེར་ཚོད་ཐིགས་པ་ལྟ་བུ་ཡིན།
འོན་ཀྱང་མཐོང་བའི་ལུས་དང་། ཐོས་པའི་སྒྲ། ཚོད་དཔག་བྱས་པའི་བློ་བཅས་སུའི་
རེད་དམ་ཞེ་ན། བསྟན་འཛིན་རྒྱ་མཚོའི་རེད་ཅེས་བརྗོད་ཀྱི་རེད། སུའི་ཡིན་རྒྱུའི་

བསྟན་འཛིན་རྒྱ་མཚོ་དེ་ག་གི་རེད་དམ་ཞེ་ན་བརྗོད་རྒྱུ་མེད། མཐོང་བ་ནི་ངའི་ལུས་
དང་། ཐོས་པ་ནི་ངའི་ངག་གི་སྒྲ་བཅས་ཡིན། སུའི་ངག་རེད་ཅེ་ན། རྒྱལ་བ་རིན་པོ་
ཆེའི་རེད་ཅེས་བརྗོད་རྒྱུ་ཡོད། རྒྱལ་བ་རིན་པོ་ཆེ་གང་དུ་འདུག་ཅེ་ན་བརྗོད་རྒྱུ་མེད།

གོང་དུ་མེ་ཏོག་ལ་མཚོན་ནས་བརྗོད་པ་ལྟར། མེ་ཏོག་གི་དབྱིབས་དང་ཁ་དོག་

མཐོང་གི་ཡོད། དབྱིབས་དང་ཁ་དོག་གང་གི་རེད་དམ་ཞེ་ན་མེ་ཏོག་གི་རེད། མེ་ཏོག་

ཅེས་པ་གང་ཞིག་ཡིན་ཞེ་ན། དབྱིབས་དང་ཁ་དོག་སོ་སོར་བསལ་ནས་མེ་ཏོག་གང་

80

༧གོང་ས་༧སྐྱབས་མགོན་ཆེན་པོ་མཆོག

དུ་འདུག་ཅེ་ན་མེ་ཏོག་རྙེད་རྒྱུ་མེད། གང་དང་གང་ཞིག་ཡིན་ན་ཡང་ཚང་མ་དེ་ལྟར་
རེད། དེ་ནི་གཟུགས་ཀྱི་སྐྱེ་མཆེད་ལ་གསུངས་པ་ཞིག་ཡིན། དེ་བཞིན་ཚོར་བ་
ལའང་།

ཚོར་བྱ་མེད་པར་དེ་མེད་པས། །

ཚོར་བ་ཉིད་ནི་བདག་མེད་པས། །

ཚོར་བ་དེ་ཡང་རང་བཞིན་གྱིས། །

ཡོད་པ་མིན་པར་ཁྱོད་ཉིད་བཞེད། །
མིང་དང་དོན་དག་ཐ་དད་མིན། །

ཞེས་པས་མིང་འཇུག་སའི་དོན་ཞིག་ཡོད་དགོས། དཔེར་ན། བུམ་པ་ཞེས་

བརྗོད་ན། མིང་བུམ་པ་ཞེས་པའི་ཐ་སྙད་དེ་འཇུག་སའི་ལྟོ་ལྡིར་ཞབས་ཞུམ་ཆུ་སྐྱོར་

གྱི་དོན་བྱེད་ནུས་པའི་དངོས་པོ་ཞིག་ཡོད་པ་ཡིན། མིང་དེ་འཇུག་སའི་དོན་ཞིག་

ཡོད་ཀྱང་། མིང་དེ་འཇུག་སའི་དོན་དེའི་ལྟོ་བ་དང་། ཞབས། ཆུ་སྐྱོར་བའི་བྱ་བ་
སོགས་སོ་སོར་བསལ་ན་བུམ་པ་རྙེད་རྒྱུ་མེད། དེས་ན་མིང་འཇུག་སའི་དོན་ཞིག་

ཡོད་ཀྱང་། དེའི་ངོ་བོ་འཚོལ་བར་ཕྱིན་ན་མིང་གི་དབང་གིས་ཡོད་ཙམ་ཞིག་ལས།
དོན་གྱི་ངོས་ནས་མིང་འཇུག་སའི་དོན་དེ་འཇོག་ཐུབ་ཐབས་མེད། དེས་ན།
མིང་དང་དོན་དག་ཐ་དད་མིན། །

གལ་ཏེ་མིང་དང་དོན་གཅིག་ན་མེ་ཞེས་པའི་ཐ་སྙད་དེ་ཉིད་ཀྱིས་བསྲེག་བྱ་

ཚིག་པ་ཡོང་བ་ཡིན།

མེ་ཡིས་ཁ་ཉིད་ཚིག་པར་འགྱུར། །

81

ནང་ཆོས་ངོ་སྤྲོད་སེམས་ཀྱི་གསང་བ།

གཞན་ནའང་རྟོག་པ་མེད་འགྱུར་ཞེས། །
བདེན་པ་གསུང་བ་ཁྱོད་ཀྱིས་བསྟན། །
བྱེད་པོ་རང་དབང་ཉིད་ལས་ཀྱང་། །
ཐ་སྙད་དུ་ནི་ཁྱོད་ཀྱིས་བསྟན། །
ཕན་ཚུན་ལྟོས་པ་ཅན་ཉིད་དུ། །

གྲུབ་པར་ཁྱོད་ནི་བཞེད་པ་ལགས། །
བྱེད་པོ་ཡོད་མིན་སྤྱོད་པོའང་མེད། །

བསོད་ནམས་དེ་མིན་རྟེན་འབྲེལ་སྐྱེས། །

ཞེས་བཏགས་དོན་བཙལ་ནས་བྱེད་པ་པོ་དང་མ་འབྲེལ་བའི་བྱ་བ་མེད་ལ༑

དེ་བཞིན་བྱ་བ་དང་མ་འབྲེལ་བའི་བྱེད་པ་པོ་མེད། བྱ་བ་དང་མ་འབྲེལ་ལས་སམ་

ཡུལ་ཡང་མེད། དེས་ན་བྱ་བྱེད་ལས་གསུམ་ཞེས་པ་བློ་ངོར་འདི་ནི་བྱ་བ་དང་། འདི་
ནི་བྱེད་པ་པོ། འདི་ནི་བྱ་བའི་ཡུལ་རེད་ཅེས་འཇོག་གི་ཡོད། འོན་ཀྱང་བསམ་བློ་ཞིབ་
ཏུ་བཏང་ན། བྱེད་པ་པོར་འགྱུར་བ་ལ་བྱ་བ་ལ་བལྟོས་དགོས་ཤིང་། བྱ་བ་དེ་བསྒྲུབས་

ནས་བྱེད་པ་པོ་འཇོག་དགོས་པ་ཡིན། བྱ་བ་དེ་སྒྲུབ་པ་ལ་བྱེད་པ་པོ་ཞིག་དགོས་པ་
ཡིན། བྱེད་པ་པོ་ཞིག་གིས་བྱ་བ་བྱས་ཏེ་བྱེད་པ་པོ་ཡོང་གི་ཡོད་པ་ལས། བྱེད་པ་པོ་
དང་མ་འབྲེལ་བའི་བྱ་བ་ཞིག་མེད།

དེ་བཞིན་བྱ་བ་དང་མ་འབྲེལ་བའི་བྱེད་པ་པོ་ཞིག་མི་ཡོང་བ་ཡིན། དེ་དང་མ་

འབྲེལ་བའི་བྱ་བའི་ཡུལ་ཡང་མེད། དེ་དག་ནི་མ་བརྟག་མ་དཔྱད་པའི་ངང་ནས་བྱ་
བྱེད་ལས་གསུམ་འཇོག་རྒྱུ་ལས། བརྟག་དོན་བཙལ་ན་བྱ་བྱེད་ལས་གསུམ་གཏན་

82

༧གོང་ས་༧སྐྱབས་མགོན་ཆེན་པོ་མཆོག

ནས་འཇོག་མི་ཤེས་པ་ཡིན། འདི་དག་ལ་བྲོ་བ་ཞིག་ཁ་རྒྱུ་འདུག་གམ། མཇུག་ཏུ་དྲི་
བ་དྲིས་ལན་ཁ་ཤས་བྱས་ན་སྙམ། སང་ཉིན་རྟ་རྒྱུགས་བཏང་ན་ཚར་བའི་རེ་བ་ཡོད།

ཉིན་དང་པོའི་བཀའ་འདྲི་དང་དེའི་བཀའ་ལན།

གཙུག་ལག་ཁང་རྫིག་པོ་རྒྱག་པ་ནང་ཆོས་དང་མཐུན་མིན།

བཀའ་འདྲི། རྒྱ་ནག་ནང་དང་ཕྱི་རྒྱལ་ཡུལ་གྲུ་རྣམས་སུ་བོད་ཀྱི་བླ་གྲྭ་ཚོས་

དཔལ་འབྱོར་གྱི་ཆེད་དུ་འབད་པ་ཤུགས་ཆེ་བྱེད་པ་དང་། གཙུག་ལག་ཁང་སོགས་
ལྷ་ཁང་རྫིག་པོ་རྒྱག་པའི་ལུགས་སྲོལ་དར་བཞིན་པའི་དགེ་སྐྱོན་སྐོར་གསུངས་
རོགས།

བཀའ་ལན། དེ་དག་ནི་ནོར་འཁྲུལ་ཡིན། སངས་རྒྱས་བཅོམ་ལྡན་འདས་ཀྱི་

བསླབ་བྱའི་ནང་། ལོག་པའི་འཚོ་བས་འཚོ་མི་བྱ། །ཞེས་གསུངས་ཡོད། ལྷག་པར་
དངུལ་ཡོང་སླད་རྫུན་དང་། ཁ་གསག ཞོགས་སློང་སོགས་ཤོད་པ་དང་། སྐབས་རེ་

ཧམ་པ་ཏོག་ཙམ་བཤད་དེ་ཐོབ་ཀྱིས་འཇལ་བ་ཟེར་བ་དེ་ཡང་ཡོང་གི་ཡོད། དེ་ལྟ་
བུའི་ཐོག་ནས་སྒྲུབ་པའི་རྒྱུ་དངོས་རྣམས་ནི་ལོག་འཚོ་རེད་ཅེས་གསུངས་ཡོད། དེ་
དག་ནི་སངས་རྒྱས་པའི་ཆོས་ཀྱི་མཚན་ཤས་བཟོ་མཁན་རེད་འདུག

ནང་ཆོས་ཀྱིས་ཉིན་རེའི་འཚོ་བའི་ནང་ཕན་ཐོགས་ཅི།

བཀའ་འདྲི། འདི་ཕྱིའི་གཏན་གྱི་སྐྱབས་གནས་ྋགོང་ས་མཆོག་ལ་བཀའ་འདྲི་

83

ནང་ཆོས་ངོ་སྤྲོད་སེམས་ཀྱི་གསང་བ།

ཞུ་རྒྱུར། ནང་ཆོས་སྦྱངས་པ་ལ་བརྟེན་ནས་ཁ་ཡོད་ལག་ཡོད་ཀྱི་ཉིན་རེའི་འཚོ་བའི་
ནང་ཕན་ཐོགས་གང་འདྲ་ཞིག་ཡོད་དམ།

བཀའ་ལན། དེ་ནི་གོང་དུ་བརྗོད་པ་ལྟར་དང་། ཐོག་མར་ལྟ་གྲུབ་ཀྱིས་རྨང་གཞི་

བསྐྲུན་དགོས་པ་ཡིན། དེ་ནས་སངས་རྒྱས་པའི་ཆོས་ཀྱི་འགྲོ་སྟངས་ནི། དངོས་

གནས་རྒྱུ་མཚན་དང་ལྡན་ཞིང་། ཚན་རིག་དང་མཐུན་པ། དངོས་ཡོད་ར་སྤྲོད་བྱ་རྒྱུ་

ཡོད་པ་ཞིག་མཐོང་སྐབས་དེ་ལ་དང་བ་སྐྱེ་ཡོང་བ་ཡིན། དང་བ་སྐྱེ་སྐབས་བསླབ་

བྱའི་ནང་འདོད་ཆུང་ཆོག་ཤེས་དང་། བྱམས་དང་སྙིང་རྗེ་སྒོམ་པ། བཟོད་པ་སྒོམ་པ་
སོགས་ལ་རྒྱུ་མཚན་དང་དགོས་པ་མཐོང་བའི་སྒོ་ནས་དེ་ལ་སློབ་འདོད་ཤུགས་དྲག་

པོ་ཞིག་བྱུང་ན། བསླབ་བྱ་འདི་དག་ཉིན་རེའི་འཚོ་བའི་ནང་གི་ཆ་ཤས་ཤིག་ཏུ་འགྱུར་
ཐུབ་པ་ཡོང་བ་ཡིན།

ལེ་ལོ་མེད་པར་བཟོ་བའིཐབས་ལམ་གང་ཡོད་དམ།

བཀའ་འདྲི། ལེ་ལོ་མེད་པར་བཟོ་ཐབས་ལ་གང་ཞིག་བྱེད་དགོས་སམ།

བཀའ་ལན། སྙིང་པོ་མེད་པའི་དོན་ཞིག་ལ་ལེ་ལོ་ཡོད་ཀྱང་སྐྱོན་མེད། དེའི་ཐོག་

དཀའ་ལས་བརྒྱབ་ཀྱང་སྙིང་པོ་མེད་པ་ཡིན། སྔར་མི་ཞིག་གིས་རྡོ་བརྡར་ནས་དཀའ་

ལས་རྒྱག་བཞིན་ཡོད་པར་བརྟེན། མི་གཞན་ཞིག་གིས་དཀའ་ལས་དེ་ལྟར་བརྒྱབ་
ནས་རྡོ་དེས་གང་ཞིག་བྱེད་རྩིས་ཡོད་ཅེས་དྲིས་པར། མི་དེས་རྡོ་བརྡར་ནས་གཡུག་

ཡག་ཡིན་ཞེས་བརྗོད་པ་ལྟར། དཀའ་ལས་ཤུགས་ཆེ་བརྒྱབ་པའི་མཇུག་ཏུ་དོན་
དག་མེད་ན་དེ་ལ་ཡོང་རྒྱུ་གང་ཡང་མེད། དེ་ལྟ་བུར་ལེ་ལོ་ཡོད་ཀྱང་འགྲིགས། དེ་

ལས་སྐྱིད་པོ་བྱས་ཏེ་ཉལ་ནས་བསྡད་ན་ལེགས་པ་ཡོད། འོན་ཀྱང་དཀའ་ལས་རྒྱག་

84

༧གོང་ས་༧སྐྱབས་མགོན་ཆེན་པོ་མཆོག

སའི་དོན་ཏེ། དཔེར་ན། ད་ལྟ་ནང་ཆོས་བཤད་ཀྱི་ཡོད། ཆོས་ཀྱིས་སེམས་རྒྱུད་ཀྱི་

ཉོན་མོངས་འདུལ་ཐུབ་པ་ཞིག་དང་། སེམས་རྒྱུད་ཀྱི་ཉོན་མོངས་བྲལ་ཐུབ་པ་ཞིག་
ཡོད། དེ་ལྟར་བྲལ་བ་ཞིག་ཡོང་སྲིད་ན། དེ་ལ་འབད་བརྩོན་བྱེད་འོས་པ་དང་། དེ་ལ་

འབད་བརྩོན་བྱས་ན་རྒྱུ་མཚན་དང་ལྡན་པ་ཞིག་ཡིན། དེས་ན་དགེ་བ་ཆོས་སྡུད་ཀྱི་
ཚུལ་ཁྲིམས་ཞེས་དགེ་བ་ཞིག་བསྒྲུབས་པ་ལ་བརྟེན་ནས་འབྲས་བུའི་ཆོས་ཤིག་ཐོབ་
ཐུབ་པ་ཞིག་མཐོང་ན། དགེ་བའི་ཆོས་མ་སྐྱེས་པ་སྐྱེས་པ་དང་། སྐྱེས་པ་གོང་ནས་
གོང་དུ་འཕེལ་བ་ལ་འགལ་རྐྱེན་བྱེད་མཁན་གྱི་ཉེས་སྤྱོད་སྡོམ་པའི་ཚུལ་ཁྲིམས་ལ་

སེམས་ཤུགས་སྐྱེས་པ་ཡིན། དེར་བརྟེན་གཙོ་བོ་ཆོས་ཀྱི་གོ་བ་ཡག་པོ་ཞིག་ཆགས་
ན་དངོས་གནས་ལེ་ལོ་མི་ཡོང་བ་དང་། བརྩོན་འགྲུས་བརྩམས་ནས་ངས་མཐའ་
འཁྱོངས་པ་ཞིག་དང་། ཚེ་འདི་ཙམ་མ་ཟད་ཚེ་རབས་ནས་ཚེ་རབས་བསྒོམ་བསམ་
པ་ཞིག་དང་། ཉམས་ལེན་བྱས་བསམ་པ་ཞིག་ཡོང་བ་ཡིན།

བཀའ་འདྲི། བྱེ་བྲག་སྨྲ་བའི་དོན་དམ་བདེན་པའི་མཚན་གཞི་ལ་རྡུལ་ཕྲན་

ཕྱོགས་ཀྱི་ཆ་མེད་ཅེས་གསུངས་པ་དེ་ཚན་རིག་གི་འགྲེལ་བཤད་དང་མཐུན་གྱི་
ཡོད་དམ།

བཀའ་ལན། ངས་ཚན་རིག་ཆ་ཚང་མི་ཤེས། ཡིན་ནའང་ཚན་རིག དཔེར་ན༑

quantum physics ༼དངོས་ཁམས་རིག་པ།༽ བཤད་ཡོང་གི་ཡོད། དེས་ན་རྡུལ་
ཕྲན་ཕྱོགས་ཀྱི་ཆ་མེད་ཕལ་ཆེར་བཤད་མི་ཐུབ་པ་ཡིན།

སེམས་ཀྱི་ཞི་བདེ་དང་མྱང་འདས་ཀྱི་ཞི་བ་ལ་ཁྱད་པར་གང་།

བཀའ་འདྲི། སེམས་ཀྱི་ཞི་བདེ་ཞེས་པའི་ཞི་བ་དེ་དང་། ཕྱག་རྒྱ་བཞིའི་ནང་གི་

85

ནང་ཆོས་ངོ་སྤྲོད་སེམས་ཀྱི་གསང་བ།

མྱ་ངན་ལས་འདས་པ་ཞི་བ་ཞེས་པའི་ཞི་བ་གཉིས་ལ་ཁྱད་པར་གང་ཡོད་དམ།

བཀའ་ལན། སེམས་ཀྱི་ཞི་བདེ་ནི་རྙོག་དྲ་མེད་པར་སེམས་ཞི་བདེ་བག་ཕེབས་

ཡོད་ན། དེ་ནི་སེམས་ཀྱི་ཞི་བདེར་བརྩི་བ་ཡིན། ཚད་མཐོན་པོའི་སེམས་ཀྱི་ཞི་བ་
ཞེས་པ་ནི། ཞི་བ་མྱ་ངན་ལས་འདས་པ་ཞེས་པའི་ཞི་བ་དེའི་ཐོག་ཏུ་སླེབས་ཀྱི་ཡོད།
ཞི་བ་ལའང་ཞི་ལུགས་ཀྱི་རིམ་པ་མི་འདྲ་བ་མང་པོ་ཡོད་ཆོག་པ་ཡིན། དེ་གཉིས་ཐ་

དད་ཡིན། སེམས་ཀྱི་ཞི་བདེ་ཞེས་པ་ནི། ཆོས་ལུགས་འདྲ་མིན་དང་། ཆོས་ལ་དད་པ་
ཡོད་མེད་དབྱེ་བ་མེད་པར་ཚང་མས་ཞི་བདེ་འདོད་ཀྱི་ཡོད། དུད་འགྲོས་ཀྱང་ཞི་བདེ་

འདོད་ཀྱི་ཡོད། དཔེར་ན། བྱིའུར་མཚོན་ན། ཉེན་ཁ་མེད་པ་ཞིག་བྱུང་ན་སྒྲོ་གུར་ཕུབ་
ནས་སྐྱིད་པོ་བྱས་ཏེ་སྡོད་ཀྱི་ཡོད། ཁྲ་ཡོང་སྟེ་ཉེན་ཁའི་གནས་སྐབས་སུ་སྤུ་ཟིང་སྟེ་
སྐད་བརྒྱབ་སྟེ་སྡོད་ཀྱི་ཡོད། དེ་ལྟར་བྱིའུ་དང་ཁྱི་དང་ཞི་མིས་ཀྱང་ཞི་བདེ་བག་

ཕེབས་འདོད་ཀྱི་ཡོད། དེ་དག་ལ་ཞི་བ་མྱང་འདས་ཞེས་པའི་ཞི་བ་ཡོང་རྒྱུ་གཏན་
ནས་མེད།

བྱང་སེམས་སྐྱེ་ཐབས་དང་།ལག་ལེན་ཇི་ལྟར་བསྟར་དགོས་སམ།

བཀའ་འདྲི། དུས་རྒྱུན་མིའི་འཚོ་བའི་ནང་རང་རྒྱུད་ལ་ཐོག་མར་བྱང་ཆུབ་

སེམས་ཀྱི་བློ་དེ་གང་འདྲ་བྱས་ཏེ་སྐྱེས་པའི་ཐབས་ལམ་དང་། ཐོག་མར་ལག་ལེན་ཇི་
ལྟར་བྱེད་ཚུལ་གསུངས་རོགས་གནང་།

བཀའ་ལན། གཙོ་བོ་ནི་སྟོང་ཉིད་ཀྱི་ལྟ་བ་དང་། དབང་པོ་རྣོན་པོའི་བློ་སྦྱོང་ཚུལ་

གཅི ག ་དང་། དབང་པོ ་ རྟུལ་པོ འི ་ བློ་སྦྱོ ང ་ཚུལ་གཅི ག ་བཅས་མི ་ འདྲ་བ་གཉི ས ་
གསུངས་ཡོད། དེའི་སྐོར་མཁན་ཆེན་ཞི་བ་འཚོའི་དབུ་མ་རྒྱན་གྱི་ནང་དུ་ཧ་ཅང་

86

༧གོང་ས་༧སྐྱབས་མགོན་ཆེན་པོ་མཆོག

གསལ་པོ་ཡོད། ངོས་ནས་དུས་རབས་ཉེར་གཅིག་པའི་ནང་པ་ཞིག་བྱེད་དགོས་
ཞེས་པ་ནི། དབང་པོ་རྣོན་པོའི་དབང་དུ་བྱས་ནས་བློ་སྦྱོང་ཚུལ་དེར་བསམ་བློ་གཏོང་

དགོས་པ་ཡིན། གང་ལགས་ཤེ་ན། ཤེས་ཡོན་མང་པོ་ཞིག་གསར་དུ་སླེབས་ཡོད།
དེ་ལྟར་སླེབས་པ་དང་འབྲེལ་ནས་ཐེ་ཚོམ་མང་པོ་ཞིག་སྐྱེས་ཤིང་། ཐེ་ཚོམ་ཞེས་པ་

དེ་དགོས་པ་ཞིག་ཡིན། ཐེ་ཚོམ་མེད་ན་དཔྱད་པ་མི་བྱེད་ལ། དཔྱད་པ་མ་བྱས་ན་
དོན་ལ་ངེས་པ་རྙེད་མི་ཐུབ། དེས་ན་ང་ཚོར་ཐེ་ཚོམ་དགོས་པ་ཡིན། ཐེ་ཚོམ་ལ་བླང་

བྱའི་ཐེ་ཚོམ་གཅིག་དང་། སྤང་བྱའི་ཐེ་ཚོམ་བཅས་རིགས་གཉིས་ཡོད། སྤང་བྱའི་ཐེ་
ཚོམ་དེར་ཐེ་ཚོམ་ཉོན་མོངས་ཅན་ཞེས་དབྱེ་བ་ཕྱེ་ཡོད།

དེས་ན་ཤེས་རབ་ཀྱིས་གྲོགས་བྱས་ནས་བྱང་ཆུབ་ཡོང་སྲིད་པ་དང་། བློ་ལ་

ཤར་བའི་ཐོག་ནས་བྱང་ཆུབ་དོན་གཉེར་གྱི་བློ་སྐྱེས་དགོས་པ་ཡིན། ཁ་ནས་སེམས་

ཅན་ཐམས་ཅད་སངས་རྒྱས་ཀྱི་གོ་འཕང་ཐོབ་པར་ཤོག་ཅེས་བརྗོད་ཀྱང་། སེམས་
ཀྱི་གཏིང་ནས་ཚོར་བ་གང་ཡང་མེད་པ་ཡོང་ཐབས་མེད། སེམས་གཏིང་ནས་ཚོར་

བ་ཡོང་བ་ལ་ཤེས་དགོས་ཤིང་། གནས་ཚུལ་དེ་ཚད་མའི་ལམ་ནས་ངེས་པ་རྙེད་པ་
ཞིག་དགོས་པ་ཡིན། དེ་ལ་སྟོང་ཉིད་ཀྱི་ལྟ་བས་གྲོགས་བྱེད་དགོས་པ་ཞིག་དང་། བློ་
རིམ་གྱིས་སྦྱངས་ནས་འགྲོ་དགོས་པ་ཞིག་ཡིན་པ་ལས། སངས་རྒྱས་ཆོས་ཚོགས་

མ་ལན་གཅིག་འདོན་པ་དང་། སེམས་བསྐྱེད་བཟུང་བའི་ཆོ་ག་ལན་གཅིག་བཏོན་པ་

ཙམ་གྱིས་སེམས་བསྐྱེད་པ་ཡིན་ཞེས་མི་བརྗོད་ལ། དེ་ལྟར་ཡོང་ཐབས་ཀྱང་མེད།
སེམས་ཀྱི་བཟང་པོའི་རྟོགས་པ་དེ་སེམས་ཀྱི་ཡོན་ཏན་གོང་དུ་འཕེལ་བ་ལ་ཚོགས་
བསགས་སྒྲིབ་སྦྱོང་དང་འབྲེལ་བ་ཡོད་པ་བཅས་ཡིན།

87

ནང་ཆོས་ངོ་སྤྲོད་སེམས་ཀྱི་གསང་བ།

ྋགོང་ས་མཆོག་བོད་ལ་ནམ་ཞིག་ཕེབས་ཐུབ་བམ།

བཀའ་འདྲི། ད་ལྟ་ང་ཚོ་བོད་མི་རྣམས་ལ་སློབ་སྦྱོང་བྱ་རྒྱུའི་གོ་སྐབས་བཟང་པོ་

ཐོབ་པ་འདི་ྋགོང་ས་ྋསྐྱབས་མགོན་ཆེན་པོའི་བཀའ་དྲིན་ཡིན་པ་དང་། ང་ཚོ་ཚང་
མར་ྋགོང་ས་མཆོག་ག་དུས་ཡིན་ཀྱང་མཇལ་རྒྱུ་ཡོད་པ་འདི་བོད་མི་རྣམས་ཀྱི་

བསོད་ནམས་ཆེན་པོ་ཞིག་རེད། བོད་དུ་ཡོད་པའི་གཞིས་ལུས་རྒྱ་ཆེའི་མི་དམངས་

ཀྱིས་ྋགོང་ས་མཆོག་བོད་ལ་མགྱོགས་ནས་མྱུར་དུ་ཕེབས་པའི་རེ་སྨོན་ཞུ་བཞིན་
ཡོད། ྋགོང་ས་མཆོག་ཕེབས་ཐུབ་པའི་རེ་བ་ཡོད་དམ། ག་དུས་ཕེབས་ཐུབ་བམ།

བཀའ་ལན། དེ་ནི་སུ་གཅིག་གིས་ཀྱང་ཤེས་ཀྱི་མ་རེད། དབྱིན་ཇིའི་སྐད་ལྟར་

ན། དཀོན་མཆོག་གཅིག་པུས་ཤེས་ཀྱི་རེད་ཟེར་བ་ལྟར་རེད། གང་ལྟར་གཞིས་བྱེས་

མཉམ་འཛོམས་ཡོང་སྲིད་པ་ཞིག་ཏན་ཏན་རེད། འགྱུར་བ་མང་པོ་ཞིག་འགྲོ་བཞིན་
ཡོད། གཙོ་བོ་རྒྱ་ནག་ནང་དུ་འགྲོ་བ་ཤུགས་ཆེར་འགྲོ་གི་ཡོད། གཞིས་བྱེས་རྒྱ་ཆེའི་
མི་མང་ཚང་མས་ལོ་ངོ་དྲུག་ཅུ་ལྷག་རིང་ལྷག་བསམ་སྙིང་སྟོབས་ཞུམ་པ་མེད་པའི་

ཐོག་བསྡད་པ་རེད། མི་རབས་བརྗེས་འགྲོ་གི་ཡོད། འོན་ཀྱང་མི་རབས་གསར་པའི་

ན་གཞོན་རྣམས་ནས་རང་མི་རིགས་ཀྱི་ལྟ་བ་དེ་ཤུགས་ཆེ་རུ་མ་སོང་རུང་ཆུང་དུ་
འགྲོ་གི་མེད། དེ་ནི་གཙོ་ཆེ་རྒྱ་མི་གུང་ཁྲན་གྱི་ཐུགས་རྗེའི་བཀའ་དྲིན་རེད། རྒྱ་མི་གུང་
ཁྲན་གྱིས་བོད་པ་རྩབ་དང་མ་རྩབ་བརྩབ་པ་ཡིན་སྟབས། སོ་སོའི་མི་རིགས་ཀྱི་ཞེན་
ཁོག་དེ་སླེབས་ཡོང་གི་ཡོད། རྒྱ་གཞུང་གིས་བོད་ཀྱི་ཆོས་ལ་མཐོང་ཆུང་དང་། ཆོས་

བྱེད་རྣམས་ལ་ཁྱད་གསོད་སོགས་བྱེད་ཀྱི་ཡོད་སྟབས། བོད་མི་རིགས་ཀྱི་ལྟ་བ་དེ་ཇེ་
མཁྲེགས་སུ་འགྲོ་བཞིན་ཡོད། རྒྱ་གུང་ཁྲན་གྱིས་དང་པོ་ནས་བྱམས་པོ་བྱས་ཏེ།

88

༧གོང་ས་༧སྐྱབས་མགོན་ཆེན་པོ་མཆོག

རྒྱ་གུང་ཁྲན་དྲིན་ཆེན་ཕ་མ་རེད། །

དངུལ་ཏཱ་ཡང་ཆར་པ་བབ་བབ་རེད། །

ཅེ ས ་པ་དེ ་ མཇུག་ཆ་ཚང་བསྐྱལ་ཡོ ད ་ན། ཕལ་ཆེ ར ་ད་ཚོ ད ་རྒྱ་གུང་ཁྲན་

འགྲིགས་འདུག་ཅེས་བརྗོད་པ་ཞིག་ཆགས་རེ་ཡོད། རྒྱ་གུང་ཁྲན་ཁོ་རང་ཚོ་བསམ་

བློ་ཧ་ཅང་གུ་དོག་པོ་རེད་འདུག ཐད་ཀ་ཐད་ཀའི་སྣང་བར་འགྲོ་མིན་དེ་གའི་ཐོག་ནས་
དྲག་གནོན་བྱས་ཏེ། སྲིད་བྱུས་ཀྱི་མིང་ལའང་རྡུང་རྡེག་ཚ་ནན་ཞེས་བརྗོད་ཀྱི་ཡོད།

འཛམ་གླིང་གི་རྒྱལ་ཁབ་གཞན་དང་གཞན་ལ་རྡུང་རྡེག་ཚ་ནན་ཞེས་པ་ལྟ་བུ་ཕལ་

ཆེར་བརྗོད་མཁན་མེད། རྒྱ་ནག་གི་སྲིད་བྱུས་ཐོག་རྡུང་རྡེག་ཚ་ནན་གཏོང་དགོས་
ཞེས་བཤད་དེ་མི་མཐོ་དམན་འབྲིང་གསུམ་ལ་མི་བཟོད་པའི་བཙིར་གནོན་དང་།

སྡུག་སྦྱོང་མནར་གཅོད་བཏང་བར་བརྟེན། དུད་འགྲོ་ཡིན་ཡང་སྡུག་སྦྱོང་གཏོང་
མཁན་དེར་མི་བཟོད་པའི་བློ་དང་། རང་ཉིད་ཀྱིས་དམ་བཅའ་ལྟ་བུ་རེ་འཛིན་གྱི་ཡོད།
གང་ལྟར་བོད་རྒྱ་ཆེའི་མི་མང་གི་སྙིང་སྟོབས་དང་ལྷག་བསམ་ཧ་ལས་པ་ཞིག་རེད།

ལྷག་པར་དེང་སྐབས་བོད་ནང་བོད་སྐད་ལ་དོ་སྣང་བྱེད་པ་དང་། རང་མི་རིགས་

ཀྱི་རིག་གཞུང་ལ་དོ་སྣང་བྱེད་པ་སོགས་ཤུགས་ཇེ་ཆེར་འགྲོ་བཞིན་པ་དེ་ཧ་ཅང་
ཡག་པོ་རེད། ཕལ་ཆེར་བོད་སྐད་དང་བོད་ཡིག་ལ་དང་དོད་བྱེད་མཁན་བོད་ནང་
ཤུགས་ཆེ་བ་མེད་ཀྱང་ཆུང་བ་མེད། ང་ཚོ་རང་དབང་ལུང་པར་བསྡད་ཡོད་ཀྱང་།

སྐབས་རེ་འཐུས་ཤོར་ཐོག་འགྲོ་གི་མེད་དམ་སྙམ། བོད་ནང་ཉིན་རེ་བཞིན་དུ་འགལ་
རྐྱེན་འཕྲད་བཞིན་པར་བརྟེན། སྙིང་སྟོབས་ཇེ་མཁྲེགས་སུ་འགྲོ་བ་ཞིག་ཡོང་གི་ཡོད།

ང་ཚོ་རང་དབང་ལུང་པའི་ནང་རྐང་རྐྱང་ལག་རྐྱང་བྱས་ཏེ་བསྡད་ཐུབ་པ་ཞིག་ཡོད་

89

ནང་ཆོས་ངོ་སྤྲོད་སེམས་ཀྱི་གསང་བ།

སྟབས། མཁྲེགས་པོ་བྱ་རྒྱུ་ཅུང་ཟད་ཤུགས་ཆུང་དུ་འགྲོ་གི་མེད་དམ་སྙམ།

དམར་མཆོད་ཕུལ་བ་འཚེ་མེད་ཀྱི་སྤྱོད་དང་འགལ་མིན།

བཀའ་འདྲི། ཆོས་ལུགས་ཀུན་གྱི་མཐར་ཐུག་གི་ཀུན་སློང་ནི། བྱམས་པ་དང་

སྙིང་རྗེ། སྤྱོད་པ་འཚེ་བ་མེད་པ་སོགས་ཡིན་ན། ཁ་ཆེ་དང་ཧིན་དྷུའི་ཆོས་པ་རྣམས་

ཀྱིས་དཀོན་མཆོག་ལ་དམར་མཆོད་ཕུལ་བ་དང་། སེམས་ཅན་མང་པོ་སྡེབ་གསོད་

བྱས་ཏེ་ཆོས་ལུགས་ཀྱི་བྱེད་སྒོ་སྤེལ་བ་འདི་རྣམས་བྱམས་སྙིང་རྗེ་དང་། འཚེ་མེད་
ཀྱི་སྤྱོད་པའི་ཀུན་སློང་དང་རྒྱབ་འགལ་དུ་སོང་འདུག་པས། དེར་གསུང་ལན་ཞིག་
གནང་རོགས།

བཀའ་ལན། དེ་ནི་ཆོས་ལུགས་རང་རང་སོ་སོའི་འགྲོ་སྟངས་ཤིག་ཡིན། ངོས་

ནས་ཤེས་ཚོད་བྱས་ན། འཇིག་རྟེན་བཀོད་པ་པོ་འདོད་མཁན་གྱི་ཆོས་རྒྱུད་རྣམས་

ཀྱི་སྙིང་རྗེ་བསྒོམ་ས་གཙོ་བོ་ནི་བདག་ཅེས་རྟག་གཅིག་རང་དབང་བའི་བདག་ཡོད་
མཁན་རྣམས་ལ་ཕལ་ཆེར་བྱམས་བརྩེ་སླེབས་པ་ལྟ་བུ་དང་། བདག་མི་འདོད་མཁན་

རྣམས་ཀྱིས་ཚལ་གྱི་འདུ་ཤེས་ལྟ་བུ་བརྩི་བ་ཞིག་མཐོང་གི་འདུག དཔེར་ན། ང་ཚོའི་
མཐོང་ཆོས་སུ། དྷ་རམ་ས་ནས་འཇའ་མུ་བར་ཕྱིན་ན། དེང་སྐབས་ཟ་ཁང་ཆུང་ངུ་

ཕལ་ཆེའི་མདུན་དུའང་བྱ་དེ་ལྕགས་དྲྭའི་ནང་བླུགས་པ་མཐོང་རྒྱུ་ཡོད། བྱ་དེ་དེ་

རྣམས་ལ་སྲོག་གི་འདུ་ཤེས་མེད། སྦེང་ལོར་དུ་ཐེངས་གཅིག་མཐོང་བྱུང་བར། ཤིང་

ཏོག་དང་ཚལ་ཚོང་སའི་ཟུར་དུ་བྱ་དེ་བཞག་འདུག བྱ་དེ་དེ་རྣམས་ཚལ་གྱི་འདུ་
ཤེས་ལས། དེ་ལ་སྲོག་ཡོད་པ་དང་། ང་ཚོ་ལྟར་གྱི་ཚོར་བ་ཡོད་པ་དྲན་གྱི་མེད། དེ་

ལ་ཁྱད་པར་ཞིག་ཡོད། དེ་མིན་རང་རང་གི་གྲུབ་མཐའི་ཐོག་ནས་དཀོན་མཆོག་ལ་

90

༧གོང་ས་༧སྐྱབས་མགོན་ཆེན་པོ་མཆོག

དམར་མཆོད་ཕུལ་བ་ཡོང་གི་ཡོད།

སྔར་བོད་ལའང་དམར་མཆོད་ཕུལ་བ་ཡོད་ལ། དུས་ཕྱིས་ཀྱང་ས་ཁུག་ལུང་

ཁུག་འགའ་ཞིག་ཏུ་ཡུལ་ལྷ་གསོལ་བར་དམར་མཆོད་འབུལ་གྱི་ཡོད། བསངས་
གཏོང་སྐབས་བསང་ཁུག་སྟེང་ལུག་གསོན་པོ་བཞག་པ་ཞིག་སྔར་མཐོང་མྱོང་ཡོད།
དེ་དག་ནི་ལུགས་སྲོལ་ལྟ་བུ་ཞིག་དང་། དཀོན་མཆོག་ལ་མཆོད་པ་དང་། ལྷ་གསོལ་
སོགས་ཀྱི་ཆེད་དམར་མཆོད་འབུལ་དགོས་ཞེས་པ་ནི་རང་རང་གི་ལྟ་གྲུབ་ཀྱི་ཐོག་
ནས་ཡོང་གི་ཡོད།

དེ་ནི་ནང་པའི་ལྟ་གྲུབ་ཀྱི་ངོས་ནས་གཞལ་ན་མ་འགྲིགས་པ་ཞིག་རེད། འོན་

ཀྱང་དེས་འཛམ་གླིང་འདིའི་ཐོག་འགྲིགས་མེད་ཅེས་བརྗོད་ཐུབ་ཐབས་མེད། དམར་

མཆོད་འབུལ་མཁན་རྣམས་ལ་ཁྱེད་རང་ཚོས་དམར་མཆོད་ཕུལ་བ་དེ་ནང་པའི་གྲུབ་
མཐའ་དང་། ལྷག་པར་ནང་པའི་བརྩེ་བའི་གྲུབ་མཐའ་དང་འགལ་གྱི་འདུག་པས་

དམར་མཆོད་བྱས་ན་མི་འགྲིགས་ཞེས་ཇི་ལྟར་བྱས་ཏེ་བརྗོད་དགོས་སམ། དེ་ལྟར་
བརྗོད་པའི་ཐོབ་ཐང་ཡང་མེད།

ང་ཚོ་ནང་ཆོས་བྱེད་མཁན་ཞིག་ལ་ལྟ་གྲུབ་གཞན་དག་འཛིན་མཁན་ཞིག་གིས་

ཁྱེད་རང་ཚོའི་ལྟ་བ་དེ་ནོར་བ་རེད། ཁྱེད་རང་ཚོས་འཇིག་རྟེན་ཕྱི་མ་བསམ་བློ་བཏང་

བ་དེ་ནོར་བ་རེད་ཅེས་བརྗོད་ན། དེ་ནི་ཐོབ་ཐང་མེད་པ་ཞིག་ཡིན། དེ་ལྟར་ཐོབ་ཐང་
མེད་པ་གཅིག་པ་ཡིན། དམར་མཆོད་འབུལ་བར་འབྲུག་ཆེན་རིན་པོ་ཆེ་བཀའ་

གནང་བ་ཞིག་ལ། སྔར་ལ་དྭགས་ཧི་མི་དགོན་པའི་མགོན་ཁང་གི་མདུན་དུ་ལུག་

ནག་པོ་ཞིག་ཁྲིད་ཡོང་སྟེ་ལུག་བསད་པའི་སྙིང་མགོན་ཁང་ནང་སྐྱེལ་གྱི་ཡོད་ཚུལ་

91

ནང་ཆོས་ངོ་སྤྲོད་སེམས་ཀྱི་གསང་བ།

གསུང་གི་འདུག 	

བྱས་པ་རེད་ཅེས་གསུངས་བྱུང་། དེ་དག་ནི་ལུགས་སྲོལ་ལྟ་བུ་ཆགས་ཏེ་འགྲོ་གི་
ཡོད།

མཎྜལ་འབུལ་སྐབས་ཀྱི་ཕྱག་རྒྱས་གང་ཞིག་མཚོན་གྱི་ཡོད་དམ།

དམ།

བཀའ་འདྲི། མཌཎལ་འབུལ་སྐབས་ཀྱི་ཕྱག་རྒྱ་དེས་གང་ཞིག་མཚོན་གྱི་ཡོད་
བཀའ་ལན། ཕྱག་རྒྱ་དེའི་དབུས་ཀྱིས་རི་རབ་མཚོན་པ་དང་། འོན་ཀྱང་རི་རབ་

ནི་མེད། གཡས་གཡོན་རྣམས་ཀྱིས་གླིང་བཞི་གླིང་ཕྲན་མཚོན། གླིང་ནི་འཛམ་གླིང་
དྲུག་ཙམ་ཞིག་ཡོད། དེ་མིན་ཤར་ལུས་འཕགས་པོ། ལྷོ་འཛམ་བུ་གླིང་། ནུབ་བ་ལང་
སྤྱོད། བྱང་སྒྲ་མི་སྙན་བཅས་ལས། སྒྲ་མི་སྙན་ན་ཚེ་སྟོང་དེ༑ །གཉིས་ནི་ཕྱེད་ཕྱེད་

སྤངས་པའོ། །ཞེས་དང་། ནམ་ཕྱེད་ཉི་མ་ནུབ་པ་དང་། །ཉི་མ་ཕྱེད་དང་ཆར་དུས་
གཅིག །ཅེས་གསུངས་པ་རྣམས་ནི་མེད། དེས་ན་མཚོན་བྱ་རི་རབ་དང་གླིང་བཞི་

གླིང་ཕྲན་མེད་ན། མཚོན་བྱེད་དེར་ཡང་སྙིང་པོ་དེ་ཙམ་མེད། དེ་ལས་ཐལ་མོ་སྦྱར་ན་
ཡག་ཤོས་རེད། དངོས་ནས་རང་གི་ལུས་བྲན་དུ་དབུལ་བ་དང་། དུས་གསུམ་དུ་

བསགས་པའི་དགེ་རྩ་རྣམས་སེམས་ཅན་ལ་བསྔོ་བ་སོགས་ནི་ཁ་ཡོད་ལག་ཡོད་ཀྱི་
བསོད་ནམས་རླབས་ཆེན་གསོག་པའི་ཐབས་ཤིག་ཡིན།

དེ་བཞིན་མཌཎལ་ཕུལ་ནས་དེས་མཚོན་པར་བྱས་ཏེ། བདག་གཞན་ལུས་ངག་

ཡིད་གསུམ་ལོངས་སྤྱོད་དུས་གསུམ་དགེ་ཚོགས་བཅས། །རིན་ཆེན་མཌཎལ་

བཟང་པོ་ཀུན་བཟང་མཆོད་པའི་ཚོགས་བཅས་པ། །བློ་ཡིས་བླངས་ནས་བླ་མ་ཡི་

92

༧གོང་ས་༧སྐྱབས་མགོན་ཆེན་པོ་མཆོག

དམ་དཀོན་མཆོག་གསུམ་ལ་འབུལ། །ཐུགས་རྗེའི་དབང་གིས་བཞེས་ནས་བདག་ལ་
བྱིན་གྱིས་བརླབ་ཏུ་གསོལ། །ཞེས་སོགས་གསུང་གི་ཡོད། དེ་དག་ནི་འདིས་མཚོན་

ནས་དེ འི ་ ཚེ འི ་ དེ འི ་ དུས་འཛམ་གླི ང ་ཡོ ང ས་གྲགས་སུ་གླི ང ་བཞི ་ གླི ང ་ཕྲན་གྱི ས ་
མཚོན་བདག་པོས་བཟུང་བ་དང་མ་བཟུང་བའི་བཟང་པོའི་མཆོད་རྫས་གང་དང་གང་

ཞིག་ཡོད་པ་ཚང་མ་བློ་ཡིས་བླངས་ནས་འབུལ་གྱི་ཡོད་བསམ་པ་བྱས་ན་ཚོགས་
གསོག་གི་ཡོད།

སྟོང་ཉིད་ཀྱི་འབྲས་བུ་སྟོང་ཉིད་ཡིན་མི་ཆོག་གམ།

བཀའ་འདྲི། བྱ་དངོས་ཡོད་ཚད་སྟོང་ཉིད་དུ་འཛིན་ལ། དེ་ལས་བྱུང་བའི་འབྲས་

བུ་སྟོང་ཉིད་ཡིན་མི་ཆོག་གམ།

བཀའ་ལན། ཁྱེད་རང་གིས་སྟོང་ཉིད་ཅེས་པའི་ཚིག་བེད་སྤྱོད་བྱེད་ཀྱི་ཡོད་

ཀྱང་། སྟོང་ཉིད་ཀྱི་དོན་ཤེས་ཀྱི་ཡོད་དམ། སྟོང་ཉིད་ཅེས་པ་དེ་ཨམ་ཕྲག་སྟོང་པ་

ཡིན། ད་ལྟ་ང་ཚོ་ཞོགས་ཇ་བཟས་ནས་དུས་ཡུན་གང་འཚམས་ཕྱིན་པས་གྲོད་པ་
སྟོང་པ་ཡིན། ཞེས་པའི་སྟོང་པ་དེར་གཏན་ནས་བརྗོད་ཀྱི་མེད། མགོན་པོ་ཀླུ་སྒྲུབ་
ཀྱིས།

རྟེན་ཅིང་འབྲེལ་བར་འབྱུང་བ་གང་། །
དེ་ནི་སྟོང་པ་ཉིད་དུ་བཤད། །

ཅེས་གསུངས་པ་ལྟར་རྟེན་ཅིང་འབྲེལ་བར་འབྱུང་བའི་དོན་ཞིག་ལ་སྟོང་ཉིད་

ཅེས་བརྗོད་ཀྱི་ཡོད་ཅེས་གསུངས་ཡོད། བརྟེན་ཅིང་འབྲེལ་བར་འབྱུང་བས་ན༑ རང་

དབང་གིས་གྲུབ་པས་སྟོང་པ་དང་། ངོ་བོ་ཉིད་ཀྱིས་གྲུབ་པས་སྟོང་པ་རེད། དེ་ལྟ་བུའི་

93

ནང་ཆོས་ངོ་སྤྲོད་སེམས་ཀྱི་གསང་བ།

ངོ་བོ་ཉིད་ཀྱིས་གྲུབ་པས་སྟོང་པ་དེར་སྟོང་ཉིད་ཅེས་བརྗོད་ཀྱི་ཡོད་པ་ལས། སྟོང་པ་

ཞིག་ལ་བརྗོད་ཀྱི་མེད། ངོ་བོ་ཉིད་ཀྱིས་གྲུབ་པས་སྟོང་པ་ཡིན་སྟབས། རྒྱུ་ལ་བལྟོས་
པ་དེ་ཤིན་ཏུ་འཐད་ཅིང་། རྐྱེན་གཞན་ལ་རག་ལུས་པ་དེ་ཡང་ཤིན་ཏུ་འཐད་པ་ཡིན།
ངོ་བོ་ཉིད་ཀྱིས་གྲུབ་ཡོད་ན། བུདྡྷ་པ་ལཱི་ཏ་ལས།
ངོ་བོ་ཉིད་ཀྱིས་གྲུབ་ན། །

བརྟེན་ནས་བཏགས་པས་ཅི་བྱ། །

ངོ ་བོ ་ཉི ད ་ཀྱི ས ་གྲུབ་ཡོ ད་ན། དེ་ཉིད་བཞག་པས་ཆོག ་པས། བརྟེན་ནས་

བཏགས་པས་ཅི་བྱ། །ཞེས་གསུངས་ཡོད། བརྟེན་ནས་བཏགས་པ་ཞིག་ཡིན་པ་ང་
ཚོས་བསྙོན་མེད་གོ་བ་སླེབས་ཐུབ་པ་ཞིག་ཡིན། ཁྱེད་རང་གིས་ད་ལྟའི་སྟོང་པའི་གོ་

བ་དེ་གང་ལ་བརྗོད་ཀྱི་ཡོད་དམ། སྔོན་ལ་སྟོང་པའི་གོ་བ་ཡག་པོ་ཞིག་ཆགས་པ་
བྱས་ཏེ་གཞི་ནས་སྟོང་པའི་སྐོར་བརྗོད་དགོས་པ་ཡིན།

ངོས་ནས་གོང་དུ་བརྗོད་པ་ལྟར། གཞི་དངོས་པོའི་ཆོས་རྣམས་ཀྱང་བརྟེན་ནས་

བཏགས་པ་ཤ་སྟག་དང་། ལམ་བགྲོད་པའི་རིམ་པ་དེ་དག་ཀྱང་བརྟེན་ནས་བཏགས་
པ་ཤ་སྟག་རེད། ལམ་བགྲོད་པ་ལ་བརྟེན་ནས་འབྲས་བུ་མངོན་དུ་བྱེད་པ་དེ་ཡང་

བརྟེན་ནས་བཏགས་པ་ཁོ་ན་རེད། དེར་བརྟེན་གཞི་ལམ་འབྲས་གསུམ་སྟོང་པ་རེད།
འོན་ཀྱང་ངོ་བོ་ཉིད་ཀྱིས་གྲུབ་པས་སྟོང་པ་ཡིན་སྟབས། གཞན་ལ་བལྟོས་པ་དེ་འཐད་

པ་དང་། གཞན་ལ་བལྟོས་པ་ཡིན་སྟབས་གཞི་ལམ་འབྲས་གསུམ་གྱི་དངོས་པོའི་

ཆོས་རྣམས་ཀྱང་འཐད་པ་ཡིན། སྟོང་པའི་གོ་བ་ཡག་པོ་ཞིག་ཆགས་ན། སྟོང་པའི་གོ་

བ་ངོ་མ་ནི། རང་བཞིན་སྟོང་པ་རེད་ཅེས་བརྗོད་སྐབས་ཡོད་པ་ཞིག་བཤད་ཀྱི་ཡོད་

94

༧གོང་ས་༧སྐྱབས་མགོན་ཆེན་པོ་མཆོག

པ་ལས། ཀླད་ཀོར་གྱི་དོན་བཤད་ཀྱི་མེད། ཡོད་པ་ཞིག་དང་བལྟོས་ནས་གྲུབ་པ་
ཞིག་བརྗོད་ཀྱི་ཡོད་ཅེས་ངོས་ནས་རྒྱུན་དུ་བརྗོད་ཀྱི་ཡོད། དེ་མིན་མང་པོ་ཞིག་གིས།
དབུ་མ་པ་ཐ་སྙད་དུ་ཡང་རང་མཚན་མི་བཞེད་པར་ངོ་བོ་ཉིད་ཀྱིས་གྲུབ་པས་སྟོང་པ་

ཞེས་གསུང་མཁན་དེ་ལ་དབུ་མ་པའི་ནང་ནས་ཀྱང་འགྲིགས་མི་འདུག་གསུང་མཁན་
ཡོད་ལ། སེམས་ཙམ་པའི་ལྟ་བ་འཛིན་མཁན་རྣམས་ཀྱིས་ཀྱང་དེ་འགྲིགས་མི་འདུག

དབུ་མ་པའི་ལྟ་བ་དེ་ཆད་ལྟ་རེད་ཅེས་གསུང་གི་ཡོད། གྲུབ་མཐའ་གཞན་རྣམས་ནས་
དེ་བས་ཀྱང་སྨོས་ཅི་དགོས།

ནང་ཆོས་མིན་པའི་ཆོས་རྒྱུད་གཞན་རྣམས་ཀྱིས་ནི་རྟེན་འབྱུང་གཏན་ནས་

ཁས་ལེན་གྱི་མེད། དེས་ན་སྟོང་པ་ཞེས་བརྗོད་སྐབས། གང་དང་ཅི་ཡང་མེད་པ་ལྟ་བུ་
ཞིག་ལ་གོ་བ་ལེན་གྱི་ཡོད། དེ་དག་དབྱེ་བ་ཕྱེ་དགོས་པ་ཡིན།
སྟོང་པ་ཞེས་བྱ་དོན་བྱེད་པ། །

སྟོང་པའི་དོན་མིན་བདེན་པས་ཏེ། །

རྟེན་འབྱུང་རྒྱུ་ལས་རང་བཞིན་གྱིས། །
འབྱུང་བའི་དོན་མིན་སྒྱུ་མའི་ཚུལ། །
དེ་ལྟར་སྟོང་དང་རྟེན་འབྱུང་གི །

སྒྲ་དོན་ལེགས་པར་ངེས་པ་ན། །

གཞི་གཅིག་ལ་སྣང་སྟོང་གཉིས། །
མི་འགལ་འདུ་བ་ཉིད་དུ་གྱུར། །

ཞེས་སྟོང་པ་རང་བཞིན་གྱིས་སྟོང་པའི་དོན་ཡིན་པ་ལས། གང་ཡང་མེད་པའི་

95

ནང་ཆོས་ངོ་སྤྲོད་སེམས་ཀྱི་གསང་བ།

སྟོང་པའི་དོན་ཞིག་མིན། རྟེན་འབྱུང་ཞེས་པ་ནི་རྒྱུ་རྐྱེན་ཕན་ཚུན་བལྟོས་ནས་གྲུབ་
པའི་སྒྱུ་མ་ལྟ་བུ་ཞིག་ཏུ་གསུངས་པ་ལས། བདེན་པར་གྲུབ་པ་ཞིག་མིན། དེར་བརྟེན་

ངོ་བོ་ཉིད་ཀྱིས་གྲུབ་པས་སྟོང་པ་ཡིན་པ་དང་། བརྟེན་ནས་བཏགས་པ་ཡིན་པ་གཉིས་
གཞི་གཅིག་གི་སྟེང་དུ་འགལ་མེད་དུ་ཡོང་གི་ཡོད། ལྷག་པར་རྟེན་འབྲེལ་བསྟོད་པ་
ལས།

རང་བཞིན་འགའ་ཡང་མེད་པ་དང་། །
འདི་ལ་བརྟེན་ནས་འདི་འབྱུང་བའི། །

རྣམ་གཞག་ཐམས་ཅད་འཐད་པ་གཉིས། །
མི་འགལ་འདུ་བ་སྨོས་ཅི་དགོས། །

བརྟེན་ནས་འབྱུང་བའི་རྒྱུ་མཚན་གྱིས། །
མཐར་ལྟ་བ་ལ་མི་བརྟེན་ཞེས། །

ལེགས་གསུངས་འདི་ནི་མགོན་ཁྱོད་ཀྱི། །
སྨྲ་བ་བླ་ན་མེད་པའི་རྒྱུ། །

ཞེས་གསུངས་ཡོད།

འཛམ་གླིང་འཇིག་སྐབས་བདག་ཅེས་པ་གང་དུ་གནས་སམ།

བཀའ་འདྲི། སྣོད་བཅུད་འབྱུང་བའི་རྐྱེན་དང་། དེང་དུས་ཀྱི་རྡུལ་ཕྲན་མཚོན་

ཆའི་དབང་ལས་ཉིན་ཞིག་འཛམ་གླིང་འདི་འཇིག་པའམ་སྟོང་ན་དེའི་སྐབས་བདག་
ཅེས་པ་དེ་གང་དུ་གནས་སམ།

བཀའ་ལན། བདག་ཅེས་རྙོག་དྲ་ཚ་པོ་དེ་ཡང་ཡལ་ནས་མེད་པ་ན་ཡག་ཤོས་

96

༧གོང་ས་༧སྐྱབས་མགོན་ཆེན་པོ་མཆོག

རེད། འཛམ་གླིང་བྱེ་བ་ཕྲག་བརྒྱ་ཞེས་བརྗོད་ཀྱི་ཡོད། གོང་དུ་བརྗོད་པ་ལྟར་འབར་

གས་ཆེན་པོར་ཐོག་མ་མེད་སྟབས། འཛམ་གླིང་ལའང་ཐོག་མ་མེད། འཛམ་གླིང་འདི་
གཅིག་པུ་མིན་པར་འཛམ་གླིང་མཐའ་ཡས་པ་ཞིག་ཡོད། སྐར་ཚོགས་ལའང་མཐའ་

གཏན་ནས་མེད། ཕྱི་ཤེལ་ཇི་ཙམ་གྱིས་ཤུགས་ཆེན་པོ་ཡོད་ཀྱང་སྐར་ཚོགས་ཀྱི་
མཐའ་མཐོང་རྒྱུ་མེད། སྔར་ངོ་ཤེས་ཤིག་གིས་བརྗོད་པ་ལ། འཛམ་གླིང་འདིའི་ཐོག་
དེང་སྐབས་སྐྱེ་སྒོ་འགོག་མཁན་ཧ་ཅང་མང་པོ་འདུག མ་འོངས་པར་མི་ལུས་ཐོབ་རྒྱུ་

ཁག་པོ་བྱས་མི་ཡོང་ངམ་ཞེས་བརྗོད་ཀྱི་འདུག འཛམ་གླིང་འདིའི་ཐོག་གི་མི་སྟོངས་
ཀྱང་འཛམ་གླིང་གཞན་དང་གཞན་མང་པོ་ཡོད། འཛམ་གླིང་འདི་སྔ་ཕྱི་ཙམ་ཞིག་

ལས་མཐར་སྟོངས་ཀྱི་རེད། དེ་ནི་མངོན་པ་མཛོད་ནས་གསུངས་པ་དེ་ཧ་ཅང་ཡག་པོ་
རེད། སྟོང་པའི་བསྐལ་པ་དང་། ཆགས་པའི་བསྐལ་པ། གནས་པའི་བསྐལ་པ། འཇིག་
པའི་བསྐལ་པ་བཅས་འདི་ལྟར་དུ་འགྲོ་གི་ཡོད།

དེ་གྲངས་མེད་གསུམ་ལ་སངས་རྒྱས། །

ཞེས་གསུངས་ཡོད། གང་ལྟར་འཛམ་གླིང་ཆགས་འཇིག་གནས་གསུམ་ཅན་

ཞིག་དང་། འཛམ་གླིང་འདི་གཟུགས་ཅན་གྱི་ཆོས་ཤིག་ཡིན་སྟབས་མཐར་འཇིག་

པར་འགྱུར་བ་ཡིན། གཟུགས་ཅན་གྱི་ཆོས་ཡིན་ན་འབྱུང་ཞིང་འཇིག་པའི་རང་
བཞིན་ཅན་ཡིན། དཔེར་ན། ང་རང་ཚོའི་མི་ཚེ་གཅིག་ལ་མཚོན་ན། སྐྱེ་བ་སྔ་མ་ཤི་
བའི་སྐབས་ཤེས་པ་རགས་པ་རྣམས་རིམ་བཞིན་ཐིམ་ནས་ཤེས་པ་ཕྲ་ཤོས་སུ་གྱུར་

པ་དང་། ཡང་དེ་ནས་སྐྱེ་བ་ཞིག་ལེན་སྐབས། ཤེས་པ་ཕྲ་མོ་ནས་ཇེ་རགས་སུ་འགྲོ་
བ་ཡིན། དེ་ལྟར་ཕྱི་སྣོད་ཀྱི་འཇིག་རྟེན་འཇིག་པའི་གོ་རིམ་ནི་ས་ཆུ་མེ་རླུང་ནམ་

97

ནང་ཆོས་ངོ་སྤྲོད་སེམས་ཀྱི་གསང་བ།

མཁའ་བཅས་དང་། འབྱུང་བའི་རིམ་པའི་དབང་དུ་བྱས་པའི་གོ་རིམ་ནི། ནམ་མཁའ་
རླུང་མེ་ཆུ་ས་བཅས་རིམ་བཞིན་འབྱུང་བ་ཡིན།

ཕྱི་སྣོད་ཀྱི་འཇིག་རྟེན་ནམ་མཁའ་རླུང་མེ་ཆུ་ས་བཅས་རིམ་པར་སྐྱེ་བ་ལྟར། ང་

རང་ཚོ་ནང་གི་འཇིག་རྟེན་དེ་ཡང་ཕྲ་རགས་ཀྱི་ཁྱད་པར་ཙམ་ལས། རགས་པ་གློ་
བུར་བའི་ཤེས་པ་རྣམས་གནས་པའི་རིང་གསོན་པ་དང་། རགས་པ་གློ་བུར་བའི་

ཤེས་པ་རྣམས་འགགས་ནས་མཐའ་མ་འོད་གསལ་གྱི་ཐོག་ཏུ་སླེབས་ཤིང་། དེ་ནས་

འབྱུང་བ་ལུགས་ལྡོག་གི་ཉེར་ཐོབ་དང་། མཆེད་པ། སྣང་བ༑ འབྱུང་བ་ནམ་མཁའ་
རླུང་མེ་ཆུ་ས་བཅས་རིམ་བཞིན་ཡོང་བ་ཞིག་ཡིན།

ཐིམ་པ་ལུགས་འབྱུང་ཞེས་པ་ནི། ས་ཆུ་མེ་རླུང་བཅས་དང་། ནང་གི་འཇིག་རྟེན་

ནི་སེམས་ལྡན་སྐྱེས་བུ་དང་སེམས་མེད་བེམ་པོ་གཉིས་ལས། སེམས་ལྡན་སྐྱེས་བུ་

ལ་སེམས་སམ་རྣམ་ཤེས་ལྡན་མིན་ཐོག་ཏུ་སླེབས་པས་ན། ཕྱི་ཡི་འབྱུང་བ་ཤོད་
སྐབས་ས་ཆུ་མེ་རླུང་ནམ་མཁའ་བཅས་དང་། ནང་གི་འབྱུང་བ་ཤོད་སྐབས་ཀྱང་ས་
ཆུ་མེ་རླུང་རྣམ་ཤེས་ནམ་མཁའ་བཅས་དང་། ནང་གི་ནམ་མཁའ་ནི་སྟོང་པ་བཞི་སྟེ།

སྟོང་པ་དང་པོ་སྣང་བ་དང་། སྟོང་པ་གཉིས་པ་སྟོང་པ་མཆེད་པ། སྟོང་པ་གསུམ་ཉེར་

ཐོབ། སྟོང་པ་བཞི་པ་ཐམས་ཅད་སྟོང་པ་འོད་གསལ་བཅས་རིམ་པར་འགྲོ་གི་ཡོད།
ཕྱི་ཡི་འབྱུང་བ་རྣམས་ཕྲ་རིམ་ནས་རིམ་པར་སྐྱེ་ཞིང་རགས་རིམ་རིམ་བཞིན་ཐིམ་པ་
ནི་བརྒྱུད་བླ་མའི་ནང་ཧ་ཅང་གསལ་པོ་ཡོད།

དེ་བཞིན་སྔགས་བླ་མེད་ཀྱི་གཞུང་དང་འབྲེལ་ནས་བརྗོད་ན། ནང་གི་འཇིག་

རྟེན་དེ་ཡང་རླུང་གི་རྣམ་འཕྲུལ་ཡིན་ཞེས་གསུང་གི་ཡོད། བཤད་རྒྱུད་རྡོ་རྗེ་ཕྲེང་བའི་

98

༧གོང་ས་༧སྐྱབས་མགོན་ཆེན་པོ་མཆོག

ནང་། ཁམས་གསུམ་པོ་དེ་རླུང་གི་རྣམ་འཕྲུལ་ཡིན་ཞེས་གསུངས་པ་ལྟར་རླུང་ཕྲ་

རགས་ཀྱི་ཐོག་ནས་ཡོང་བ་ཞིག་ཡིན། རགས་པའི་རླུང་རྣམས་ཀྱིས་ཤེས་པ་རགས་

པའི་རྟེན་བྱེད་པ་དང་། དེ་དག་རིམ་བཞིན་ཐིམ་སྐབས་མཐར་རླུང་ཕྲ་མོའི་ཐོག་ཕྱིན་

པ་དང་། རླུང་ཕྲ་མོ་དེས་རྩོམ་གཞི་བྱས་ཏེ་ཡང་རླུང་སེམས་རགས་པ་རྣམས་ཚུར་
སྐྱེས་པ་བཅས་འདི་ལྟར་དུ་འགྲོ་བཞིན་ཡོད།

བཀའ་འདྲི། ནང་ཆོས་ནས་དངོས་པོ་རྣམས་ས་ཆུ་མེ་རླུང་བཅས་ཀྱིས་བཟོས་

པ་རེད་ཅེས་གསུངས་འདུག ཚན་རིག་ནང་ཆུ་ནི་རླུང་གིས་བཟོས་པ་ཡིན་ཞེས་
འདུག་པས་འདི་ཇི་ལྟར་ཡིན་ནམ།

བཀའ་ལན། གོང་དུ་བརྗོད་པ་ལྟར་འབྱུང་དང་འབྱུང་འགྱུར་གཉིས་སུ་ཕྱེ་ཞིང་།

ནམ་རྒྱུན་ཚན་རིག་གི་ཐོག་ནས་བཤད་པའི་ས་ཆུ་མེ་རླུང་བཞི་ཡི་འབྱུང་འགྱུར་གྱི་

ས་ཆུ་མེ་རླུང་བཞི་པོ་དེ་ཡིན། དེ་དག་རིམ་བཞིན་ཇེ་ཕྲར་འགྲོ་སྐབས་འབྱུང་བ་ཕྲ་
མོའི་ཐོག་ཏུ་སླེབས་སྐབས་ཚན་རིག་གི་ quark

༼ཉེ་རྡུལ།༽
			
ནང་ཆོས་ངོ་སྤྲོད་སེམས་ཀྱི་གསང་བ།

གནང་བས། ཕྱི་རྒྱལ་བ་དེས་དེ་ནི་རྙོག་དྲ་ཧ་ཅང་ཚ་པོ་འདུག་ཅེས་ཞུས་པར། རིན་
པོ་ཆེས་ཁྱོད་རང་ལ་ནང་ཆོས་བྱེད་དགོས་ཞེས་སུས་བརྗོད་ཀྱི་འདུག་གམ་ཞེས་

གསུངས་འདུག་པ་ནི་བདེན་པ་ཡིན། ཆོས་བྱེད་དགོས་ཞེས་བཀའ་གཏོང་མཁན་སུ་
གཅིག་ཀྱང་མེད། དེ་ནི་སོ་སོས་བསམ་བློ་གཏོང་རྒྱུ་རེད། སེམས་འདུལ་རྒྱུར་ཆོས་

ཀྱིས་ཕན་ཐོགས་ཡོད་པ་ཞིག་མཐོང་གི་འདུག་ན། ཆོས་སློབ་སྦྱོང་མང་ཙམ་བྱས།

རང་གིས་ལྟ་གྲུབ་ཀྱི་ཐོག་ལ་བསམ་བློ་མང་ཙམ་བཏང་ན༑ སངས་རྒྱས་པའི་ཆོས་ནི་
དངོས་གནས་ཤེས་ཡོན་གྱི་སྡེ་ཚན་རང་རེད།

ནཱ་ལེདྲན་ལ་ཆ་མཚོན་ན། ཤེས་ཡོན་གྱི་ལྟེ་གནས་ཤིག་ཆགས་ཡོད་པ་ལས།

ཞབས་བརྟན་འདོན་མཁན་ཞིག་གཏན་ནས་མིན། མཁས་པ་དེ་དག་ཀྱང་ཕུལ་དུ་བྱུང་
བའི་མཁས་དབང་ཤ་སྟག་རེད། ནང་ཆོས་ལ་དད་པ་མེད་ཀྱང་ནང་པའི་ལྟ་གྲུབ་

རྣམས་ཤེས་ན། བསམ་བློ་རྒྱ་ཆེ་རུ་འགྲོ་བ་དང་། བསམ་བློ་གུ་ཡངས་སུ་འགྲོ་བར་
ཏན་ཏན་ཕན་ཐོགས་ཡོད། དེས་ན་ངོས་ནས་ནང་ཆོས་ལ་སྡེ་ཚན་གསུམ་ཕྱེ་གི་ཡོད།

ནང་ཆོས་ནས་གསུངས་པའི་ཚན་རིག་དང་། ནང་ཆོས་ཀྱི་ལྟ་གྲུབ། ནང་ཆོས་ཀྱི་
ཉམས་ལེན་བཅས་སྡེ་ཚན་གསུམ་དུ་ཕྱེ་བ་ལས། ནང་ཆོས་དེ་ཉིད་ནང་པ་རྣམས་
ཀྱིས་ཉམས་ལེན་བྱེད་པ་ཞིག་ལས། ཆོས་ལུགས་གཞན་རྣམས་ཀྱིས་བྱེད་པ་དང་
ཆོས་ལ་དད་པ་མེད་མཁན་རྣམས་ཀྱིས་བྱེད་དགོས་དོན་གང་ཡང་མེད།

ནང་ཆོས་ཀྱི་ཚན་རིག་ནི་དེང་དུས་ཀྱི་ཚན་རིག་ལའང་དགོས་མཁོ་ཆེན་པོ་

ཡོད། ཚན་རིག་དང་ནང་ཆོས་ནས་གསུངས་པའི་ཚན་རིག་ཟུང་འབྲེལ་བྱས་ན་ཚན་

རིག་དེ་གཞི་རྒྱ་ཆེ་རུ་འགྲོ་བ་ཡིན། ནུབ་ཕྱོགས་ཚན་རིག་ཅེས་བརྗོད་ན་དེ་ནི་ཚད་

102

༧གོང་ས་༧སྐྱབས་མགོན་ཆེན་པོ་མཆོག

ཡོད་ཅིག་ཡིན། ཡིན་ན་ཡང་ད་ལྟ་གཏིང་ཟབ་ཏུ་དང་རྒྱ་ཆེ་རུ་གཏོང་བར་ནང་ཆོས་
ཀྱི་ཚན་རིག་ནི་ཧ་ཅང་གི་ཕན་ཐོགས་ཆེན་པོ་ཡོད།

དེ་ནས་ནང་ཆོས་ཀྱི་ལྟ་གྲུབ་ཀྱིས་དཔྱད་པ་བྱེད་པའི་ཐོག་ལ་ཧ་ཅང་ཕན་ཐོགས་

ཡོད། དེས་ན་ནང་ཆོས་ནས་གསུངས་པའི་ཚན་རིག་དང་། ནང་ཆོས་ཀྱི་ལྟ་གྲུབ་
གཉིས་པོ་ནང་ཆོས་ཀྱི་དཔེ་ཆ་ཁོ་ནའི་ཐོག་ཏུ་ལྷག་ན་འཐུས་ཤོར་ཆེན་པོ་ཞིག་དང་།

འཕྲོ་བརླག་ཏུ་འགྲོ་གི་འདུག་བསམ་གྱི་འདུག དེས་ན་སྔ་ལོ་ནས་འགོ་བཙུགས་ཏེ་
བཀའ་འགྱུར་དང་བསྟན་འགྱུར་པོ་ཏི་སུམ་བརྒྱའི་ནང་ནས་ཚན་རིག་གི་སྐོར་རྣམས་

སྡེ་ཚན་ཟུར་དུ་ཕྱེ་སྟེ་ཟུར་བཀོལ་གཅིག་དང་། པོ་ཏི་སུམ་བརྒྱའི་ནང་དུ་ཡོད་པའི་ལྟ་
གྲུབ་ཀྱི ་ སྐོ ར ་ནང་ཆོ ས ་དང་ཐུན་མོ ང ་མ་ཡི ན ་པའི ་ འབྲེ ལ ་བ་ཡོ ད ་པ་རྣམས་ཕར་

བཞག་སྟེ། སྤྱི་ཡོངས་ལ་ཁྱབ་ཐུབ་པ་བལྟོས་གྲུབ་དང་། སྐད་ཅིག་སྐད་ཅིག་གིས་

འཇིག་པའི་ཕྲ་བའི་མི་རྟག་པ་སོགས་ནི་ཆོས་ཀྱི་སྐད་ཆ་གང་ཡང་མིན་པའི་ལྟ་གྲུབ་

རྣམས་ཟུར་དུ་ཕྱེ་སྟེ་ཕྱོགས་བསྒྲིགས་བྱས་པ་རྣམས་རྒྱ་ཡིག་ཏུ་བསྒྱུར་རྒྱུ་དང་།
དབྱིན་ཇི། དེ་མིན་སྐད་ཡིག་གཞན་དང་གཞན་ཐོག་བསྒྱུར་རྒྱུ་ཡོང་བ་ཡིན། སྤྱིར་

བཏང་གི་དོ་སྣང་ཡོད་མཁན་རྣམས་ཀྱིས་སློབ་སྦྱོང་བྱེད་རྒྱུ་ཡོད་པ་ཞིག་དང་། དེ་ནི་
ཤེས་ཡོན་གྱི་སྡེ་ཚན་ཞིག་ཡིན།

ཚན་རིག་ཅེས་པ་ནི་ཤེས་ཡོན་གྱི་སྡེ་ཚན་ཞིག་དང་། སྤྱི་ཡོངས་ཀྱི་ལྟ་གྲུབ་

རྣམས་ཀྱང་ཤེས་ཡོན་གྱི་སྡེ་ཚན་གྱི་ཁོངས་སུ་གཏོགས་པ་བཅས་ཕན་ཐོགས་ཡོད་

པ་ཞིག་ཡིན་སྟབས། ལས་ཀ་བྱས་དང་བྱེད་བཞིན་པ་ཡིན། ལོ་འདིའི་ནང་མཇུག་
སྒྲིལ་གྱི་རེད། དེ་རྗེས་རིམ་བཞིན་དབྱིན་ཡིག་དང་། སྐད་ཡིག་གཞན་གྱི་ཐོག་ཏུ་

103

ནང་ཆོས་ངོ་སྤྲོད་སེམས་ཀྱི་གསང་བ།

བསྒྱུར་རྒྱུ་ཡོང་གི་རེད། དེ་ནི་སློབ་གྲྭ་ཁག་ཏུ་བེད་སྤྱོད་བྱེད་རྒྱུ་ཏན་ཏན་ཡོང་གི་རེད།
རིམ་བཞིན་སློབ་ཚན་བསླབ་རྒྱུར་ཡང་ཕན་ཐོགས་ཏན་ཏན་ཡོང་བ་ཡིན། དེ་ག་ཡིན་
སང་ཉིན་ཡང་བསྐྱར་མཇལ་ཡོང་།

104

ཉིན་གཉིས་པའི་བཀའ་ཆོས།

རྟེན་འབྲེལ་གྱི་རྣམ་གཞག་སྐོར།

དེ་རིང་རྟགས་གསལ་གཏོང་མཁན་གྱི་ནང་དུ་ཉི་ཧོང་པ་གསུམ་དང་། ཝི་ཏི་

ནམ་གཅི ག སི ་ པན་གཅི ག ་སོ ག ས་ཡུལ་ཁག་མང་པོ ་ ནས་ཡོ ད ་པ་རྣམས་ལ་
འཚམས་འདྲི་ཡོད། དེ་རིང་རྒྱ་གར་ཕྱི་སྲིད་ལས་ཁུངས་ཁོངས་ཀྱི་བགྲེས་ཡོལ་དུ་
ཕེབས་པ་གང་འཚམས་ཤིག་མཇལ་ཏེ་རྒྱ་གར་དང་བོད་ཀྱི་འབྲེལ་བའི་སྐོར་དང་། དེ་
བཞིན་བོད་ཀྱི་ད་ལྟའི་གནས་སྟངས་སོགས་འགྲེལ་བཤད་ཏོག་ཙམ་ཞུ་རྒྱུ་བྱུང་།
དེར་བརྟེན་ཅུང་ཟད་འགྱངས་སོང་བས་དགོངས་དག་ཞུ་རྒྱུ་ཡིན།

ཁ་སང་བཀའ་མོལ་བྱུང་བ་ལྟར། ང་ཚོ་དུས་རབས་ཉི་ཤུ་རྩ་གཅིག་པའི་ནང་པ་

ཞིག་བྱེད་དགོས་ཞེས་པ་ནི། དབང་པོ་རྣོན་པོའི་དབང་དུ་བྱས་ཏེ་སངས་རྒྱས་པའི་
ཆོས་ཀྱི་ཁྲིད་ལུགས་དེ་དགོས་པ་དང་། དབང་པོ་རྣོན་པའི་ཆོས་ཁྲིད་ལུགས་ལྟར་ན།

ཐོག་མར་ཆོས་ཀྱི་སྤང་བླང་གི་བསླབ་བྱ་རྣམས་མ་བཤད་པའི་སྔོན་ལ་ཆོས་ཞེས་པ་

ལེགས་སྦྱར་སྐད་དུ་དྷརྨཱ་སྟེ་འཛིན་པའམ་སྐྱོབས་པའི་དོན་ཡིན། དེ་ཡང་སྐྱོབ་ལུགས་
ཇི་ལྟར་ཡིན་པ་ཤེས་དགོས། རྟེན་ཅིང་འབྲེལ་བར་འབྱུང་བའི་ལྟ་བ་དེ་ནི་ནང་པ་
སངས་རྒྱས་པའི་ཐུན་མོང་མ་ཡིན་པ་ཞིག་དང་། སུ་གཅིག་ལའང་མེད་པའི་ཁྱད་

ཆོས་ཤིག་ཡིན། ལྷག་པར་ལྟ་བ་དེ་དངོས་ཡོད་གནས་ཚུལ་ལ་རན་པ་ཞིག་ཀྱང་
ཆགས་ཡོད།

རྟེན་ཅིང་འབྲེལ་བར་འབྱུང་བ་ཞེས་བརྗོད་སྐབས། ཡིན་པ་རེད་བསམ་སྟེ་རྒྱུ་

105

ནང་ཆོས་ངོ་སྤྲོད་སེམས་ཀྱི་གསང་བ།

མཚན་མ་མཐོང་བར་དད་པའི་དབང་དུ་འགྲོ་དགོས་དོན་མེད། རྟེན་ཅིང་འབྲེལ་བར་
འབྱུང་བ་རེད་ཅེས་བརྗོད་སྐབས། སུས་བལྟས་ཀྱང་བསམ་བློ་གཏོང་རྒྱུ་ཡོད་པ་ཞིག་

མཐོང་གི་ཡོད། དེ་ཡང་རྟེན་ཅིང་འབྲེལ་བར་འབྱུང་བའི་རྒྱུ་འབྲས་ཀྱི་རྟེན་འབྱུང་
བཤད་སྐབས། ཐ་སྙད་པའི་བདེ་སྡུག་རྒྱུ་རྐྱེན་ལ་བརྟེན་ནས་ཡོང་བ་ཤེས་སྐབས།
མཇུག་ཏུ་བསྡོམས་རྒྱག་སྐབས་བདེ་བའི་རྒྱུ་དགེ་བ་དང་། སྡིག་པའི་རྒྱུ་མི་དགེ་བ་
རེད་ཅེས་གསུང་སྐབས། བླང་དོར་གྱི་སྐད་དེ་སླེབས་ཡོང་གི་ཡོད།

ཕན་ཚུན་བལྟོས་ནས་གྲུབ་པའི་རྟེན་འབྲེལ་བཤད་སྐབས། གནད་འགག་གང་ལ་

ཐུག་ཅེ་ན། མགོན་པོ་ཀླུ་སྒྲུབ་དང་། སྟོང་ཉིད་བདུན་ཅུ་པའི་ནང་དུའང་གསུངས་ཡོད།
རྒྱུ་རྐྱེན་ལས་སྐྱེས་དངོས་པོ་རྣམས། །
ཡང་དག་ཉིད་དུ་རྟོག་པ་གང་། །

དེ་ནི་སྟོན་པས་མ་རིག་གསུངས། །

དེ་ལས་ཡན་ལག་བཅུ་གཉིས་འབྱུང་། །

ཞེས་རྟེན་འབྲེལ་ཡན་ལག་བཅུ་གཉིས་ཀྱི་དང་པོར་མ་རིག་པའི་རྟེན་འབྲེལ་

གསུངས་ཡོད། ང་ཚོའི་གཙུག་ལག་ཁང་རྣམས་ཀྱི་སྒོ་འགྲམ་དུ་སྲིད་པ་འཁོར་ལོ་ཆ་
ལྔ་པ་ཞེས་པའི་རི་མོ་འབྲི་སྲོལ་ཡོད་པའི་དབུས་སུ་བྱ་ཕག་སྦྲུལ་གསུམ་བཀོད་ཡོད།

དེ་ཡང་སྲིད་པ་འཁོར་ལོ་ཞེས་པ་ནི། སྲིད་པ་འཁོར་བའི་སྐྱེ་བ་ལེན་ཚུལ་གསུངས་
པས་མིང་དེ་ལྟར་བཏགས་པ་རེད། དེའི་རྩ་བ་ཉོན་མོངས་ལ་ཐུག་ཅིང་། ཉོན་མོངས་
དེ་དག་ཀྱང་ཆགས་སྡང་རྨོངས་གསུམ་དང་། ཉོན་གསུམ་དུག་གསུམ་གྱི་རྩ་བ་གཏི་
མུག་ལ་ཐུག་ཅིང་། ཕག་གིས་མཚོན་པའི་གཏི་མུག་དེ་གསུང་གི་ཡོད།

106

༧གོང་ས་༧སྐྱབས་མགོན་ཆེན་པོ་མཆོག

ཡན་ལག་བཅུ་གཉིས་བགྲང་སྐབས། མ་རིག་པ་དང་། འདུ་བྱེད། རྣམ་ཤེས་

སོགས་ཡན་ལག་བཅུ་གཉིས་རྣམས་གསུངས་ཡོད། སྡུག་བསྔལ་འདོད་མཁན་སུ་
གཅིག་མེད་ཀྱང་། སྡུག་བསྔལ་དེ་རྒྱུ་ལས་བྱུང་བ་དང་། དེ་གང་དང་གང་ལས་ཡོང་

གི་ཡོད་པ་མ་ཤེས་པ་སྟེ། མདོར་ན་མི་ཤེས་པའི་དབང་གིས་ཡོང་གི་ཡོད་པ་ཧ་ཅང་
གསལ་པོ་ཆགས་ཡོད། ནང་པ་སངས་རྒྱས་པའི་གཞུང་ནས་སྡུག་བསྔལ་གྱི་རྒྱུ་མི་
ཤེས་པས་བྱས་པ་རེད་གསུངས་ཡོད།

དེ་ཡང་མི་ཤེས་པ་ལ་རྣམ་གྲངས་མང་དུ་ཡོད་ཀྱང་། རྩ་བ་ཐུག་ས་ནི་མི་ཤེས་

པ་སྟེ། གནས་ལུགས་སམ་ཡིན་ལུགས་ལ་ཕྱིན་ཅི་ལོག་ཏུ་རྟོགས་པའི་བློ་ཞིག་ལ་མི་

ཤེས་པ་ཞེས་འཇོག་གི་ཡོད། དེས་ན་རྒྱུ་དང་རྐྱེན་ལ་བརྟེན་ནས་བྱུང་བའི་ཆོས་ཤིག་
ཡིན་ན། ཕན་ཚུན་བལྟོས་ནས་གྲུབ་པ་ཞིག་ཆགས་ཡོད། ཕན་ཚུན་བལྟོས་ནས་གྲུབ་
པ་ཞིག་ཡིན་པ་ལ། རྒྱུ་དང་འབྲས་བུའི་ཆོས་དེ་དང་དེ་ང་ཚོའི་བློ་ངོར་ཇི་ལྟར་སྣང་བ་

ལྟར་ཡོད་པ་ཞིག་ལ་ངོས་འཛིན་གྱི་ཡོད། ང་ཚོའི་བློ་ངོར་ཇི་འདྲ་ཞིག་སྣང་གི་འདུག་

ཅེ་ན། རྒྱུ་དང་འབྲས་བུ་ཞེས་པའི་ཐ་སྙད་དེ་བློ་ངོར་འཆར་སྐབས། ཐ་སྙད་དེ་འཇུག་

སའི་དོན་ཕར་ངོས་ནས་ཡོད་པ་ཞིག་འཆར་གྱི་ཡོད། ཕར་ངོས་ནས་ཡོད་པ་ལྟ་བུ་
ཞིག་བློ་ངོར་འཆར་བ་དེ་ཡིན་ཤག་བྱེད་ཀྱི་ཡོད། དེས་ན།
རྒྱུ་རྐྱེན་ལས་སྐྱེས་དངོས་པོ་རྣམས། །
ཡང་དག་ཉིད་དུ་རྟོག་པ་གང་། །

དེ་ནི་སྟོན་པས་མ་རིག་གསུངས། །

ཞེས་རྒྱུ་དང་རྐྱེན་ལས་སྐྱེས་པའི་དངོས་པོ་ཡང་དག་པ་ཇི་ལྟར་སྣང་བ་ལྟར་

107

ནང་ཆོས་ངོ་སྤྲོད་སེམས་ཀྱི་གསང་བ།

བདེན་པར་ཡོད་པ་དང་། ཇི་ལྟར་སྣང་བ་ལྟར་དོན་ལ་གྲུབ་པ་ཞིག་ཞེན་སྐབས། དེ་ནི་
དངོས་པོའི་གནས་ཚུལ་ལ་ཕྱིན་ཅི་ལོག་ཏུ་རྟོགས་པ་ཞིག་ཆགས་ཡོད། མགོན་པོ་ཀླུ་
སྒྲུབ་ཀྱི་སྲས་ཀྱི་ཐུ་བོ་ཨརྱ་དེ་བའི་དབུ་མ་བཞི་བརྒྱ་པ་ལས།
གལ་ཏེ་རང་བཞིན་གྱིས་དངོས་ཡོད། །
སྟོང་མཐོང་ཡོན་ཏན་ཅི་ཞིག་ཡོད། །

དངོས་རྣམས་ཇི་ལྟར་སྣང་བ་ལྟར་དོན་གྱི་ངོས་ནས་ཡོད་པ་ཞིག་ཡིན་ན། དོན་

གྱི་ངོས་ནས་གྲུབ་པ་ཞིག་མེད་ཅེས་སམ། དོན་གྱི་ངོས་ནས་གྲུབ་པས་སྟོང་པ་རེད་
ཅེས་བརྗོད་པའི་སྟོང་པ་ཉིད་དང་འབྲེལ་བ་གང་ཡང་མི་འདུག་ཅེས་གསུངས་ཡོད།
དོན་གྱི་ངོས་ནས་གྲུབ་ཡོད་ན། དོན་གྱི་ངོས་ནས་གྲུབ་པས་སྟོང་པ་རེད་བརྗོད་ན། དེ་
ནི་ཕྱིན་ཅི་ལོག་གི་བློ་ཆགས་ཀྱི་ཡོད། དོན་གྱི་ངོས་ནས་ཡོད་ན་དོན་གྱི་ངོས་ནས་
ཡོད་པ་ལྟར་འཛིན་པའི་བློ་དེ་ཚད་མ་ཡིན། དེས་ན།

གལ་ཏེ་རང་བཞིན་གྱིས་དངོས་ཡོད། །
སྟོང་མཐོང་ཡོན་ཏན་ཅི་ཞིག་ཡོད། །

ཅེས་པའི་སྟོང་ཉིད་དེ་མཐོང་ནས་དགོས་པ་གང་ཡང་མེད་ཅེས་གསུངས་ཡོད།
གལ་ཏེ་རང་བཞིན་གྱིས་དངོས་ཡོད། །
སྟོང་མཐོང་ཡོན་ཏན་ཅི་ཞིག་ཡོད། །
རྟོག་པས་མཐོང་བ་འཆིང་བ་སྟེ། །

རྟོག་པས་མཐོང་བ་དེས་ཕུང་གི་ཡོད། ཕུང་བྱེད་ཀྱི་རྟོག་པ་དེ་གང་ཡིན་ཞེ་ན།

རྒྱུ་མཚན་ལྡན་པའི་ཚད་མའི་རྟོག་པ་ལྟ་བུ་མིན་པར། འདི་ནི་ཕྱིན་ཅི་ལོག་ཏུ་རྟོགས་

108

༧གོང་ས་༧སྐྱབས་མགོན་ཆེན་པོ་མཆོག

པའི་རྟོག་པ་ལ་འཇོག་གི་ཡོད། ཕྱིན་ཅི་ལོག་གང་འདྲ་ཞིག་རྟོགས་པའི་རྟོག་པ་ཡིན་
ཞེ་ན། ཡུལ་སྣང་སྣང་བ་ལྟར་བདེན་པར་འཛིན་པའི་རྟོག་པ་དེ་ལ་བརྗོད་ཀྱི་ཡོད།
དེས་ན།

རྟོག་པས་མཐོང་བ་འཆིང་བ་སྟེ། །

ཞེས་ཇི་ལྟར་སྣང་བ་ལྟར་དོན་གྱི་ངོས་ནས་ཡོད་པ་ཞིག་ཏུ་ཐག་བཅད་ནས་ཨ་

འཐས་སུ་འཛིན་པའམ། ཞེན་པའི་བློ་དེའི་འཛིན་སྟངས་དེ་ཐ་སྙད་དུའང་མེད་པ་ཡིན།
དོན་གྱི་ངོས་ནས་གྲུབ་པར་འཛིན་སྐབས། དོན་གྱི་ངོས་ནས་གྲུབ་པ་དེ་བློ་དེའི་ཞེན་
ཡུལ་ཡིན་ལ། ཞེན་ཡུལ་དེ་ཐ་སྙད་དུ་ཡང་མེད། མེད་པ་ཞིག་དོན་གྱི་ངོས་ནས་གྲུབ་

པར་ལྟ་སྐབས་བློ་དེ་ཕྱིན་ཅི་ལོག་གི་བློ་ཆགས་ཡོད། དེ་ལྟ་བུའི་རྟོག་པ་དེས་ཕུང་
བའམ་འཆིང་གི་ཡོད་ཅེས་གསུངས་ཡོད།

ཇི་ལྟར་འཆིང་གི་ཡོད་ཅེ་ན། དོན་གྱི་ངོས་ནས་ཡོད་པ་ཞིག་བློར་འཆར་སྐབས།

ཡིད་དུ་འོང་བ་ཞིག་ཡིན་ན། དོན་གྱི་ངོས་ནས་བདེན་པའི་ཡིད་དུ་འོང་བ་ཞིག་སྣང་
གི་ཡོད་སྟབས་དེ་ལ་ཞེན་ཆགས་སྐྱེ་བ་དང་། མི་སྡུག་པ་ཞིག་དོན་གྱི་ངོས་ནས་ཡོད་

པའམ་རང་མཚན་པ་སྣང་སྐབས། དེ་ལ་སྡང་བའི་བློ་ཤུགས་ཆེ་སླེབས་ཀྱི་ཡོད།

ཆགས་སྡང་གིས་ཕུང་བཞིན་པ་ང་ཚོ་ཚང་མས་ཤེས་ཀྱི་ཡོད། འཛམ་གླིང་འདིའི་
སྟེང་གི་རྙོག་དྲ་རྣམས་ལ་བལྟས་ན། ཁྱིམ་ཚང་གཅིག་གི་རྙོག་དྲ་ནས་བཟུང་སྟེ་རྒྱལ་
སྤྱི འི ་ ཐོ ག ་གི ་ རྙོ ག ་དྲ་ཚང་མ་ཆགས་སྡང་གི ས ་དབང་གི ་ ཡོ ང ་གི ་ ཡོ ད ་པ་ཧ་ཅང་

གསལ་པོ་ཡོད། རང་རྒྱལ་གཞན་ཕམ་ཞེས་པའི་སྐད་ཆ་འདིའི་ཐོག་ནས་ཡོང་གི་
ཡོད། རང་རྒྱལ་གཞན་ཕམ་དེ་ཡང་རང་གཏན་དུ་རྒྱལ་བའི་བསམ་བློ་གང་ཡང་མེད་

109

ནང་ཆོས་ངོ་སྤྲོད་སེམས་ཀྱི་གསང་བ།

ལ། ཐད་ཀ་ཐད་ཀར་རྒྱལ་བ་བཅས་འཛམ་གླིང་འདིའི་རྙོག་དྲ་ཚང་མ་མིག་རྒྱང་ཐུང་
དྲགས་པའི་སྐྱོན་གྱིས་གནས་ཚུལ་ལྷག་གི་ཡོད་པ་ཧ་ཅང་གསལ་པོ་ཡིན།

རྒྱལ་ཁབ་ཆེན་པོ་རྣམས་ཀྱིས་སྲིད་བྱུང་གདིང་སྐབས། ཕྱོགས་ཡོངས་དང་

ཕུགས་རྒྱང་རིང་པོའི་གནས་ཚུལ་ལ་བལྟས་ཏེ་དངོས་ཡོད་གནས་ཚུལ་ཇི་མ་ཇི་

བཞིན་ཤེས་པའི་ཐོག་ནས་སྲིད་བྱུས་མི་བཟོ་བར། མིག་རྒྱང་ཐུང་ཐུང་གི་ཐོག་ཏུ་
འགྲོ་གི་ཡོད་པ་དེས་ཕུང་གི་ཡོད། དེས་ན་འཛམ་གླིང་འདིའི་ཐོག་གི་དཀའ་ངལ་མང་

པོ་ཞིག་མཐར་གཏུགས་ན་མིས་བཟོས་པ་ཞིག་ཆགས་ཡོད། འདོད་པ་ཤུགས་ཆེ་
དྲགས་པ་དང་། འདོད་པའི་དབང་གིས་ཐབས་ཤེས་བྱས་པ་དེ་དག་གིས་ཕུགས་སུ་
རྙོག་དྲ་གང་དང་གང་ཞིག་ཡོང་གི་ཡོད་པའི་ཐོག་ལ་བསམ་བློ་མ་འཁོར་བའི་འོག་
ནས་རྙོག་དྲ་ཡོང་གི་ཡོད་པ་ཧ་ཅང་གསལ་པོ་ཡིན། དེས་ན།
རྟོག་པས་མཐོང་བ་འཆིང་བ་སྟེ། །
དེ་ནི་འདི་རུ་དགག་པར་བྱ། །

ཞེས་གསུངས་པ་ལྟར་ཡིན། རྟོག་པས་མཐོང་ཚུལ་ནི་དོན་གྱི་ངོས་ནས་ཡོད་པ་

ཞིག་མཐོང་བ་དང་། དོན་གྱི་ངོས་ནས་གྲུབ་ཡོད་བསམ་པའི་འཛིན་པ་དེས་ཆགས་
སྡང་སྐྱེས་པ་དང་། ཆགས་སྡང་གི་དབང་གིས་མི་འདོད་པའི་སྡུག་བསྔལ་མང་པོ་
ཞིག་དེ་ལ་བརྟེན་ནས་ཡོང་གི་ཡོད། དེར་བརྟེན་དེ་ལྟ་བུའི་ཡུལ་བདེན་པར་རྟོགས་

པའི་ཕྱིན་ཅི་ལོག་གི་རྟོག་པ་དེ་འགོག་ཐབས་ནི་རྟོག་པ་དེས་ཇི་ལྟར་བཟུང་བ་ལྟར་གྱི་

འཛིན་སྟངས་ཀྱི་ཡུལ་དོན་གྱི་ངོས་ནས་མེད་པ་དེ་ཐག་ཆོད་པ་ཞིག་བློར་འཆར་
དགོས་པ་ཡིན། དེ་ལྟར་ཤར་ན་དོན་གྱི་ངོས་ནས་ཡོད་པ་ལྟར་དུ་སྣང་ཞིང་ཞེན་པའི་

110

༧གོང་ས་༧སྐྱབས་མགོན་ཆེན་པོ་མཆོག

བློ་དེ་ཤུགས་ཇེ་ཆུང་དུ་འགྲོ་བ་ཞིག་ཡོང་བ་ཡིན། དེས་ན།
གལ་ཏེ་རང་བཞིན་གྱིས་དངོས་ཡོད། །
སྟོང་མཐོང་ཡོན་ཏན་ཅི་ཞིག་ཡོད། །
རྟོག་པས་མཐོང་བ་འཆིང་བ་སྟེ། །
དེ་ནི་འདི་རུ་དགག་པར་བྱ། །

ཞེས་དང་། སྤྱོད་འཇུག་ལས་ཀྱང་།
ཇི་ལྟར་མཐོང་ཐོས་ཤེས་པ་དག །
འདི་ནི་དགག་པར་བྱ་མིན་ཏེ། །

ཞེས་མིག་གིས་མཐོང་བའི་གཟུགས་དང་། རྣ་བས་ཐོས་པའི་སྒྲ་ལ་སོགས་པ་

འགོག་གི་མེད། གང་ཞིག་འགོག་གི་ཡོད་ཅེ་ན།

འདིར་ནི་སྡུག་བསྔལ་རྒྱུར་གྱུར་པ། །
བདེན་པར་རྟོག་པ་བཟློག་བྱ་ཡིན། །

ཞེས་གསུངས་ཡོད། ཤེས་རབ་སྙིང་པོས་མཚོན་ཤེར་ཕྱིན་གྱི་གཞུང་ཁག་

ཏུའང་། གཟུགས་མེད། སྒྲ་མེད་ཅེས་སོགས་གསུངས་པ་དེར་གཟུགས་མེད། སྒྲ་

མེ ད ་ཅེ ས ་བརྗོ ད ་ན་གླེ ན ་པ་ཡི ན ། གཟུགས་མཐོ ང ་རྒྱུ་དང་། སྒྲ་ཐོ ས ་རྒྱུ་ཡོ ད །

གཟུགས་མཐོང་བ་དང་སྒྲ་ཐོས་པ་ལ་བརྟེན་ནས་ཕན་གནོད་ཀྱི་བདེ་སྡུག་དངོས་སུ་
མྱོང་གི་ཡོད། དེ་ལྟར་མཐོང་ཆོས་སུ་ཡོད་པ་ཞིག་ལ་བསྙོན་ནས་གཟུགས་མེད་སྒྲ་
མེད་ཅེས་བརྗོད་ཀྱི་མེད། འོ་ན་གང་ཡིན་ཞེ་ན། གཟུགས་སྒྲ་ལ་སོགས་པ་རྣམས་

ཡོད་ཚུལ་ནི་མིང་ཙམ་བརྡ་ཙམ་ཡིན་པ་ལས། གཟུགས་སྒྲ་ཇི་ལྟར་སྣང་བ་ལྟར་དོན་

111

ནང་ཆོས་ངོ་སྤྲོད་སེམས་ཀྱི་གསང་བ།

གྱི་ངོས་ནས་གྲུབ་མེད། དོན་གྱི་ངོས་ནས་མ་གྲུབ་པ་དེ་ཤེས་དགོས་པ་ཡིན། གང་
ལགས་ཤེ་ན། དོན་གྱི་ངོས་ནས་གྲུབ་པར་ལྟ་བའི་བློ་དེས་ཕུང་གི་ཡོད། དེས་ན།
ཇི་ལྟར་མཐོང་ཐོས་ཤེས་པ་དག །
འདི་ནི་དགག་པར་བྱ་མིན་ཏེ། །

འདིར་ནི་སྡུག་བསྔལ་རྒྱུར་གྱུར་པ། །
བདེན་པར་རྟོག་པ་བཟློག་བྱ་ཡིན། །

ཞེས་གསུངས་པ་ཡིན། གཟུགས་མཐོང་བའི་མིག་གི་ཤེས་པ་དང་། སྒྲ་ཐོས་

པའི་རྣ་བའི་ཤེས་པ་དག་གི་ཡུལ་དང་ཡུལ་ཅན་མི་འགོག་པར།
ཇི་ལྟར་མཐོང་ཐོས་ཤེས་པ་དག །
འདིར་ནི་དགག་པར་བྱ་མིན་ཏེ། །

འོ་ན་འདིར་འགོག་པ་དེ་གང་ཞིག་ཡིན་ཞེ་ན།

འདིར་ནི་སྡུག་བསྔལ་རྒྱུར་གྱུར་པ། །
བདེན་པར་རྟོག་པ་བཟློག་བྱ་ཡིན། །

ཞེས་གསུངས་ཡོད། དེ་བཞིན་ཨརྱ་དེ་བས་མཛད་པའི་དབུ་མ་བཞི་བརྒྱ་པ་

ལས་ཀྱང་། བདེན་པར་རྟོག་པའི་བཟློག་ཐབས་ཇི་ལྟར་བྱེད་དགོས་མིན་འགྲེལ་
བཤད་བསྐྱོན་སྐབས།

ལུས་ལ་ལུས་དབང་ཇི་བཞིན་དུ། །

གཏི་མུག་ཀུན་ལ་གནས་གྱུར་ཏེ། །

དེ་ཕྱིར་ཉོན་མོངས་ཐམས་ཅད་ཀྱང་། །

112

༧གོང་ས་༧སྐྱབས་མགོན་ཆེན་པོ་མཆོག

གཏི་མུག་བཅོམ་པས་བཅོམ་པར་འགྱུར། །

ཞེས་ལུས་ཀྱི་དབང་པོས་མིག་གི་དབང་པོ་དང་། རྣ་བའི་དབང་པོ། སྣ་ཡི་དབང་

པོ། ལྕེ་ཡི་དབང་པོ་ཚང་མར་ཁྱབ་ཡོད། མིག་གི་དབང་པོས་རྣ་བའི་དབང་པོར་ཁྱབ་
མེད་ལ། རྣ་བའི་དབང་པོས་ལྕེ་ཡི་དབང་པོར་ཁྱབ་མེད། དེ་ལྟར་དབང་པོ་གཞན་

རྣམས་མི་ལྟར་ན་རང་ཉིད་ཀྱི་སྡོད་གནས་ཐོག་བསྡད་ཡོད། ལུས་ཀྱི་དབང་པོས་

མཐའ་དག་ལ་ཁྱབ་ཡོད། འདི་དཔེ་ལ་བཀོད་དེ་དོན་ལ་སྦྱར་སྐབས། འདོད་ཆགས་
ཀྱིས་ཞེ་སྡང་ལ་མ་ཁྱབ་ཅིང་། ཞེ་སྡང་གིས་གཏི་མུག་ལ་ཁྱབ་མེད། འོན་ཀྱང་གཏི་

མུག་གིས་འདོད་ཆགས་དང་། ཞེ་སྡང་། ང་རྒྱལ། ཕྲག་དོག་བཅས་ཚང་མར་ཁྱབ་
ཡོད་ཅེས་གསུངས་ཡོད། དབང་པོ་གཞན་ལ་ལུས་དབང་གིས་ཁྱབ་པ་ལྟར་ཆགས་
སྡང་གིས་མཚོན་པའི་ཉོན་མོངས་ཐམས་ཅད་ལ་གཏི་མུག་གིས་ཁྱབ་ཡོད།

སྟོང་ཉིད་ཀྱི་ལྟ་བ་ཐོག་མཐའ་བར་གསུམ་དུ་གལ་ཆེ་ཚུལ།

འོ་ན་གཏི་མུག་དེ་གང་འདྲ་ཞིག་ཡིན་པ་དང་། དེ་ཇི་ལྟར་བྱས་ཏེ་བཅོམ་དགོས་

སམ་ཞེ་ན། དེའི་མཇུག་མཐར།

རྟེན་ཅིང་འབྲེལ་པར་འབྱུང་བ་ནི། །

མཐོང་ན་གཏི་མུག་འབྱུང་མི་འགྱུར། །

ཞེས་གསུངས་ཡོད། གཏི་མུག་དེ་ཇི་འདྲ་ཞིག་ཡིན་ཞེ་ན། གང་ཟག་རང་རྐྱ་

ཐུབ་པའི་རྫས་ཡོད་དུ་བལྟས་ཏེ་གང་ཟག་རང་རྐྱ་བ་ཞིག་ཡོད་བསམ་པའི་འཛིན་

པའི་བློ་དེ་ཡང་མི་ཤེས་པའི་བློ་ཞིག་དང་། བདག་ཏུ་འཛིན་པའི་རགས་པའི་བློ་ཙམ་
མིན་པར། དེས་མཚོན་ནས་བདག་མེད་རགས་པ་རྣམས་ཇི་ལྟར་འཛིན་པ་ལྟར།

113

ནང་ཆོས་ངོ་སྤྲོད་སེམས་ཀྱི་གསང་བ།

འཛིན་སྟངས་ཀྱི་ཡུལ་གྱིས་སྟོང་པའི་སྟོང་པ་དེ་ཙམ་ཞིག་མཐོང་བས། བདེན་འཛིན་
ཕྲ་མོར་གནོད་མི་ཐུབ། བདེན་འཛིན་ཕྲ་མོ་འགོག་པ་ལ་བདེན་འཛིན་ཕྲ་མོས་ཇི་ལྟར་
བཟུང་བ་ལྟར་འཛིན་སྟངས་ཀྱི་ཡུལ་བསུན་ཕྱུང་བ་ཁོ་ནས་བདེན་འཛིན་ཕྲ་མོ་གཅོག་

པ་ཞིག་དང་། རིམ་བཞིན་བཟློག་པ་ཞིག་ཡིན་པ་ལས། བདེན་འཛིན་ཕྲ་མོ་དེ་བདག་
མེད་རགས་པ་མཐོང་བའི་བློ་ཇི་ཙམ་བསྒོམས་ཀྱང་དེས་མེད་པར་བཟོ་མི་ཐུབ། དེས་
ན།

རྟེན་ཅིང་འབྲེལ་པར་འབྱུང་བ་ནི། །

མཐོང་ན་གཏི་མུག་འབྱུང་མི་འགྱུར། །

རྟེན་ཅིང་འབྲེལ་བར་འབྱུང་བའི་གནས་ལུགས་ཇི་བཞིན་ཤེས་ན། དེ་མཐོང་

བའི་བློས་གཏི་མུག་འཇོམས་པར་འགྱུར་བས་ན།

དེ་ཕྱིར་འབད་པས་ཀུན་གྱིས་འདིར། །
གཏམ་དེ་ཁོ་ན་བསྙད་པར་བྱ། །

ཞེས་གསུངས་ཡོད། འོ་ན་རྟེན་ཅིང་འབྲེལ་བར་འབྱུང་བའི་དོན་མཐོང་ན། གཏི་

མུག་མི་ཡོང་བའི་ཚུལ་ཇི་ལྟར་ཡིན་ཞེ་ན། དེ་ཡང་དབུ་མ་རྩ་བ་ཤེས་རབ་ལས།
རྟེན་ཅིང་འབྲེལ་བར་འབྱུང་བ་གང་། །
དེ་ནི་སྟོང་པ་ཉིད་དུ་བཤད། །

དེ་ནི་བརྟེན་ནས་གདགས་པ་སྟེ། །
དེ་ནི་དབུ་མའི་ལམ་ཡིན་ནོ། །

ཞེས་གསུངས་སོ། །དེ་ཡང་རྟེན་ཅིང་འབྲེལ་བར་འབྱུང་བ་ཞེས་པ་ནི་བལྟོས་

114

༧གོང་ས་༧སྐྱབས་མགོན་ཆེན་པོ་མཆོག

ནས་གྲུབ་པ་དང་། བརྟེན་ནས་བཏགས་པ་ཞིག་ལ་གསུང་གི་ཡོད། བརྟེན་ནས་
བཏགས་པ་ཡིན་པས་ན། གཞན་ལ་བལྟོས་ནས་གྲུབ་དགོས་ཤིང་། གཞན་ལ་བལྟོས་

ནས་གྲུབ་དགོས་སྟབས། བལྟོས་པ་མེད་པར་རང་དབང་གིས་གྲུབ་པ་དེ་མེད། དེས་
ན་གཞན་ལ་བལྟོས་མེད་རང་དབང་གིས་གྲུབ་པ་དེས་སྟོང་པ་རེད་གསུངས།
རྟེན་ཅིང་འབྲེལ་བར་འབྱུང་བ་གང་། །
དེ་ནི་སྟོང་པ་ཉིད་དུ་བཤད། །

ཅེས་སྟོང་པ་ཉིད་ཅེས་པའི་དོན་ནི། གྲུབ་མཐའ་ཚང་མར་ཁྱབ་པ་ཞིག་མིན་

ནའང་། གྲུབ་མཐའ་འོག་མ་རྣམས་ཀྱིས་ཀྱང་སྟོང་པ་ཉིད་བཤད་ཀྱི་ཡོད། མུ་སྟེགས་
པའི་གཞུང་ནས་ཀྱང་སྟོང་པ་བཤད་ཀྱི་ཡོད། ཕལ་ཆེར་ཡེ་ཤུའི་ཆོས་ནས་ཀྱང་ totally submit to god

༼རང་ཉིད་དཀོན་མཆོག་གི་འབངས་སུ་མཆི་༽

ཞེས་བརྗོད་ན།

བདག་ཅེས་ང་འཛིན་ཆེན་པོ་ཞིག་ཡོད་པ་དེས་སྟོང་པ་ཞིག་ལ་བརྗོད་ཀྱི་འདུག

ལྷག་པར་ནང་པ་སངས་རྒྱས་པའི་གྲུབ་མཐའ་ཚང་མའི་ནང་མི་རྟག་པ་དང་།

སྡུག་བསྔལ། སྟོང་པ། བདག་མེད་བཅས་བཞི་གསུངས་ཡོད། སྐབས་འདིར་སྟོང་པ་
ནི་སྟོང་ཉིད་ཕྲ་མོར་བརྗོད་ཀྱི་ཡོད། སྟོང་ཉིད་ཕྲ་མོ་ནི།

རྟེན་ཅིང་འབྲེལ་བར་འབྱུང་བ་གང་། །
དེ་ནི་སྟོང་པ་ཉིད་དུ་བཤད། །

ཅེས་པ་དེ་ཡིན། དེས་ན་སྟོང་པ་ཉིད་ཅེས་པའི་དོན་ནི། མཐའ་གཉིས་སུ་མ་

ལྷུང་བའི་དབུས་ཤིག་ལ་བརྗོད་ཀྱི་ཡོད། དེ་ཇི་ལྟར་ཡིན་ཞེ་ན། དེ་ནི་བརྟེན་ནས་

གདགས་པ་སྟེ། །ཞེས་བརྟེན་ཅིང་འབྲེལ་བར་འབྱུང་བའི་དེ་ཁོ་ན་ཉིད་དེ་བརྟེན་ནས་

115

ནང་ཆོས་ངོ་སྤྲོད་སེམས་ཀྱི་གསང་བ།

བཏགས་པ་རེད་ཅེས་གསུངས། དེ་ཡང་བརྟེན་ནས་བཏགས་ཞེས་པ་ནི༑ བརྟེན་ནས་
ཞེས་པ་བལྟོས་ནས་ཞེས་པའི་དོན་ཡིན་ལ། བལྟོས་ནས་ཞེས་པ་ནི་བལྟོས་མེད་རང་
དབང་བ་མེད་པ་དེ་གོ་ཐུབ་ཀྱི་ཡོད། བརྟེན་ནས་གདགས་པ་ཞེས་པ་ནི། གདགས་

ཞེས་བརྗོད་སྐབས། དེ་ནི་ཡོད་པའི་སྐད་ཆ་ཡིན། མེད་པ་ཞིག་ལ་གདགས་རྒྱུ་མེད།
ཡོད་པའི་ཐོག་བྱ་བ་བྱེད་མཁན་ཞིག་གིས་བརྟེན་ནས་བཏགས་ཏེ་ཡོད་པ་ཞིག་ཡིན།

དེས་ན་བལྟོས་མེད་རང་དབང་གིས་གྲུབ་པ་ཞིག་མིན་ལ། བརྟེན་ནས་གྲུབ་ཡོད་

པས་ཕན་གནོད་མེད་པའི་རྩ་བ་ཉིད་ནས་མེད་པ་ཞིག་ཀྱང་མིན། དཔེར་ན༑ ཐ་སྙད་དུ་

ཡང་མེད་པའི་ཆོས་ཤིག་སྟེ། ནང་པའི་གཞུང་དུ་རི་བོང་གི་རྭ་ཞེས་གསུངས་པ་ལྟར།
རི་བོང་གི་རྭ་ལྟ་བུ་བརྟེན་ནས་བཏགས་པ་མིན། དེ་ནི་གཏན་ནས་མེད་པ་ཞིག་ཡིན།
བརྟེན་ནས་བཏགས་ཞེས་པ་ནི་ཡོད་པ་ཞིག་ལ་བརྗོད་པ་ལས། མེད་པ་ཞིག་ལ་བརྟེན་
ནས་བཏགས་ཞེས་བརྗོད་རྒྱུ་མེད།

སྟོང་པ་ཉིད་ཅེས་པ་ནི། ཡོད་པ་ཞིག་ལ་གོ་བ་ཡིན། ཡོད་ཚུལ་ཡང་གཞན་ལ་

རག་ལུས་པའི་སྒོ་ནས་གྲུབ་པས་ན། གཞན་ལ་རག་མ་ལས་པར་ཚུགས་ཐུབ་པས་

སྟོང་པ་དེ་གོ་ཡོང་གི་ཡོད། དེ་ཤེས་དགོས་དོན་ནི། ང་རང་ཚོར་སྣང་ཚུལ་དེ་བལྟོས་
ནས་གྲུབ་པ་དང་། བརྟེན་ནས་བཏགས་ཙམ་ཡིན་པ་མི་སྣང་བར། དོན་གྱི་ངོས་ནས་

ཡོད་པ་ཞིག་སྣང་གི་ཡོད། དེ་ལྟར་སྣང་བ་དེས་ཆགས་སྡང་གི་བློ་སྐྱེ་ཞིང་། དེའི་
དབང་གིས་ང་ཚོ་ཕུང་གི་ཡོད། དེས་ན་ཕུང་བྱེད་ཀྱི་རྩ་བ་དེ་མེད་པར་བཟོས་ཡོང་གི་

ཡོད། དེར་བརྟེན་སྟོང་ཉིད་ཀྱི་ལྟ་བ་དེ་ཧ་ཅང་གལ་གནད་ཆེན་པོ་ཡིན་པ་བསམ་བློ་

བཏང་ན་ཤེས་ཐུབ་པ་ཡིན། དེས་ན་འཆད་པར་འགྱུར་བའི་རྟེན་འབྲེལ་བསྟོད་པའི་

116

༧གོང་ས་༧སྐྱབས་མགོན་ཆེན་པོ་མཆོག

ནང་།

མཛད་པ་ཀུན་ལས་གསུང་གི་ནི། །
མཛད་པ་མཆོག་ཡིན་དེ་ཡང་ནི། །

འདི་ཉིད་ཡིན་ཕྱིར། ཞེས་སངས་རྒྱས་ཀྱི་མཛད་པའི་ནང་གི་གཙོ་བོ་ནི་གསུང་

གི་མཛད་པ་ཡིན། གསུང་གི་མཛད་པའི་ནང་ནས་ཀྱང་རྟེན་ཅིང་འབྲེལ་བར་འབྱུང་བ་
སྟེ་རྟེན་འབྱུང་གི་དོན་གསུངས་པའི་གསུང་དེ་གཙོ་བོ་ཡིན་པར་གསུངས་ཡོད།
ཕྱི་ནང་གི་ཁྱད་པར་དང་། སྐྱབས་འགྲོ་སེམས་བསྐྱེད།

འདི་དག་ལ་བསམ་བློ་གཏོང་སྐབས། སྲིད་པ་འཁོར་ལོའི་ནང་གི་ཕག་གིས་

མཚོན་པའི་གཏི་མུག་བདེན་འཛིན་ཞེས་པ་དེ་ཉིད་ཐོག་མར་ཡག་པོ་ཤེས་པར་བྱས།
དེ་ནི་བཅོམ་ལྡན་འདས་ཀྱིས།

འདི་ནི་སྡུག་བསྔལ་འཕགས་པའི་བདེན་པའོ། །
འདི་ནི་ཀུན་འབྱུང་འཕགས་པའི་བདེན་པའོ། །

ཞེས་གསུངས་པའི་ཀུན་འབྱུང་ཞིབ་ཕྲ་རྩད་གཅོད་བྱས་ན་འདི་ལ་ཐུག་གི་ཡོད།

སྤྱི ར ་བཏང་ཆགས་སྡང་སོ ག ས་ཉོ ན ་མོ ང ས་རེ ད ་ཅེ ས ་ཡེ ་ ཤུའི ་ ཆོ ས ་ཀྱི ་ ནང་དུ་
གསུངས་ཡོད། ཡེ་ཤུའི་ཆོས་གཞུང་ནང་འདོད་ཆགས་དང་། ཞེ་སྡང་སོགས་ཉོན་
མོངས་ལ་ངོས་འཛིན་བྱེད་ཀྱི་ཡོད། མུ་སྟེགས་པའི་གཞུང་རྣམས་སུ་དེ་བས་ཀྱང་

ཉོན་མོངས་ཀྱི་རིགས་མང་པོ་ཞིག་ཐོན་ཡོང་གི་ཡོད། ཉོན་མོངས་དེ་རྣམས་ཀྱི་རྩ་བ་
ཕར་གཏུགས་ན་འདོད་ཚུལ་མི་འདྲ་བ་རྣམས་ཡོང་གི་ཡོད།

ནང་པ་སངས་རྒྱས་པའི་གཞུང་ནས་བདག་ཏུ་རྟོགས་པས་ཕུང་ཚུལ་གསུངས་

117

ནང་ཆོས་ངོ་སྤྲོད་སེམས་ཀྱི་གསང་བ།

ཡོད། གྲུབ་མཐའ་གཞན་གྱི་ནང་དུ་བདག་ཡོད་པར་འདོད་པ་དང་། ཡོད་པ་ཙམ་མིན་

པར་བདག་ལྟ་ལྷན་སྐྱེས་ཡོད་པའི་ཐོག་ཏུ་བདག་ལྟ་ལྷན་སྐྱེས་དེ་བློ་ཚད་མར་འདོད་
པ་མ་ཟད། ད་དུང་བདག་ལྟ་ལྷན་སྐྱེས་བརྟན་དུ་གཏོང་བའི་དོན་དུ་བདག་ལྟ་ཀུན་

བཏགས་ཤིག་སླེབས་ཡོང་གི་ཡོད། དེ་ཡང་ཁ་སང་བཀའ་མོལ་བྱུང་བ་ལྟར། རྟག་

གཅིག་རང་དབང་བའི་བདག་ཡོད་པར་འདོད་ཀྱི་ཡོད། དེས་ན་ཀུན་མཁྱེན་འཇམ་
དབྱངས་བཞད་པའི་གྲུབ་མཐའ་རྩ་བ་ལས།

བདག་ལྟའི་ཞེན་ཡུལ་སྒྲུབ་འགོག་ཕྱི་ནང་གཉིས། །

ཞེས་ཕྱི་ནང་གི་དབྱེ་བ་ཕྱེ་བ་ནི། བདག་ལྟའི་ཞེན་ཡུལ་འགོག་པ་དེ་ནང་པའི་

གཞུང་དང་། བདག་ལྟའི་ཞེན་ཡུལ་སྒྲུབ་པ་དེ་ཆོས་འདི་ལས་ཕྱི་རོལ་དུ་གྱུར་པའི་
ཆོས་རེད་ཅེས་གསུངས་ཡོད།

དེས་ན། ནང་པ་སངས་རྒྱས་པའི་ཆོས་ཞེས་དོན་དངོས་མཛུབ་མོ་འཛུགས་ས་

ནི། བྱམས་སྙིང་རྗེ་བྱང་ཆུབ་ཀྱི་སེམས་བརྗོད་ན་དེ་ཡིན་དང་ཡིན། དེ་ཧ་ལས་དགོས་

པ་ཞིག་རེད། རང་གཅེས་འཛིན་ལ་སྐྱོན་དུ་བལྟས། གཞན་གཅེས་འཛིན་ལ་ཡོན་ཏན་

དུ་བལྟས་ནས་བློ་སྦྱོང་བ་ནི་ཐེག་ཆེན་གྱི་ཐུན་མོང་མ་ཡིན་པ་ཞིག་ཆགས་ཡོད། འོན་
ཀྱང་སྤྱིའི་ཆ་ནས་བྱམས་པ་དང་སྙིང་རྗེ་ཞེས་བརྗོད་ན། དེ་ནི་ཆོས་ལུགས་ཚང་མར་
ཡོད་པ་ཞིག་ཡིན། དེ་ཙམ་མ་ཟད་དུད་འགྲོའི་རིགས་ལའང་ཕལ་ཆེར་བྱམས་པ་དང་
བརྩེ་བ་ཡོད། དུད་འགྲོ་སྤྱི་དང་ལྷག་པར་དུད་འགྲོ་བུ་ཕྲུག་རང་གི་ཕ་མར་བརྟེན་ནས་
འཚོ་དགོས་པའི་རིགས་དང་། དེ་བཞིན་བྱ་དང་བྱིའུ་རྣམས་སྒོ་ང་ལས་ཐོན་ཟིན་རྗེས་

ལམ་སང་འཕུར་མི་ཐུབ་པར་བརྟེན་བདུན་ཕྲག་འགའ་ཞིག་རིང་ཕ་མས་གསོ་སྐྱོང་

118

༧གོང་ས་༧སྐྱབས་མགོན་ཆེན་པོ་མཆོག

བྱེད་དགོས། དེའི་རིགས་ལའང་བརྩེ་བ་ཡོད་པ་ཡིན། ངས་ནམ་རྒྱུན་ Affection

༼བརྩེ་བ།༽

ཞེས་པ་དེ་ནི་ཆོས་ཀྱི་སྐད་ཆ་མིན་ཞེས་བརྗོད་ཀྱི་ཡོད། དེ་ནི་མི་

མཐའ་དག་ལ་ཡོད།

ཆུང་བྱིས་པའི་དུས་སུ་ཕ་མས་བརྩེ་བ་བྱེད་པ་དང་། བྱིས་པ་སྐྱེས་མ་ཐག་པ་

དེས་ཀྱང་བརྩེ་བ་བྱེད་ས་དེ་ཨ་མ་ཞེས་པའི་ཐ་སྙད་འཇུག་སའི་ཡུལ་ཡིན་པ་སོགས་

གང་ཡང་ཤེས་ཀྱི་མེད། འོན་ཀྱང་ལག་གིས་བཟུང་སྟེ་འོ་མ་སྦྱིན་མཁན་དེ་ལ་ཧ་ཅང་

གི་སེམས་ཐག་ཉེ་པོ་ཞིག་དང་། རང་གི་གློ་སྙིང་བྲང་གསུམ་དེ་གཏོད་ཀྱི་ཡོད། ང་
ཚོའི་མཐོང་ཆོས་སུ་ཡོད་པའི་ཁྱི་དང་ཞི་མི་ཡང་དེ་བཞིན་ཡིན། མ་ཡི་ངོས་ནས་བུ་
ཕྲུག་དེ་དང་དེར་ཤིན་ཏུ་བརྩེ་བ་དང་། བུ་ཕྲུག་གིས་ངོས་ནས་ཀྱང་ཕ་མར་ཧ་ཅང་གི་

སྙིང་ཉེ་པོ་བྱེད་པ་ཞིག་ཡོང་གི་ཡོད། ང་ཚོའི་མི་ཚེ་ཡང་འདི་ལྟར་དུ་འགོ་ཚུགས་ཀྱི་
ཡོད། བརྩེ་བ་དེ་ནི་རང་བཞིན་ལྷན་སྐྱེས་ནི་བརྩེ་བ་ཡིན་པ་ལས། ཆོས་ཀྱིས་བསླབ་

བྱ་བརྒྱབ་སྟེ་བྱུང་བའི་བརྩེ་བ་ཞིག་མིན། དེས་ན་བརྩེ་བའི་སྒོ་ནས་བདེ་བ་དང་ལྡན་
འདོད་ཀྱི་བྱམས་པ་དང་། སྡུག་བསྔལ་དང་བྲལ་འདོད་ཀྱི་སྙིང་རྗེ་ཞེས་པ་དེ་སངས་
རྒྱས་པའི་ཆོས་ནས་རྩལ་དུ་བཏོན་ནས་ཧ་ཅང་ཤུགས་ཆེར་གསུངས་ཡོད་པ་ལས།
དེ་མིན་ཐུན་མོང་བ་ལྟ་བུ་ཞིག་ཡིན།

ཐུན་མོང་མ་ཡིན་པ་ནི་སྟོང་ཉིད་ཀྱི་ལྟ་བ་དེ་ཡིན། དེ་ཡང་ཉོན་མོངས་ས་བོན་

དང་བཅས་པ་དང་། དེ་ཡང་མཐར་གཏུགས་ན་ཉོན་མོངས་བག་ཆགས་དང་བཅས་པ་

སྤོང་ཐུབ་ཅེས་བརྗོད་དེ་ཐར་པ་དང་ཐམས་ཅད་མཁྱེན་པའི་གོ་འཕང་བསྒྲུབ་ཡོང་གི་
ཡོད། ཐར་པ་དང་ཐམས་ཅད་མཁྱེན་པ་ཞེས་པ་དེ་སྤྱིར་ཤེས་བྱ་ལ་ཡོད་པ་དང་།

119

ནང་ཆོས་ངོ་སྤྲོད་སེམས་ཀྱི་གསང་བ།

ཡང་སྒོས་རང་གི་རྒྱུད་སྟེང་ལ་བསྒྲུབ་རུང་ཡིན་པ་ཞིག་མ་ཤེས་ན༑
སངས་རྒྱས་ལ་སྐྱབས་སུ་མཆིའོ། །
ཆོས་ལ་སྐྱབས་སུ་མཆིའོ། །

དགེ་འདུན་ལ་སྐྱབས་སུ་མཆིའོ། །

ཞེས་དང་། ཁ་སང་ཞུས་པ་ལྟར།

སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །
བྱང་ཆུབ་བར་དུ་བདག་ནི་སྐྱབས་སུ་མཆི། །

ཞེས་པ་དེ་ཚིག་སྐམ་པོ་ཞིག་ལས་གང་ཡང་ཡོང་རྒྱུ་མེད། ཐར་པ་དང་ཐམས་

ཅད་མཁྱེན་པ་བསྒྲུབ་སྲིད་པ་ཞིག་དང་། ཐར་པ་དང་ཐམས་ཅད་མཁྱེན་པ་ཞེས་པ་དེ་

ཉོན་མོངས་སྤངས་པ་དང་། ཉོན་མོངས་བག་ཆགས་དང་བཅས་པ་སྤངས་པ་གཉིས་
ལ་ཐར་པ་དང་ཐམས་ཅད་མཁྱེན་པའི་གོ་འཕང་ཞེས་བརྗོད་ཀྱི་ཡོད་པ་བློར་འཆར་ན།
བྱང་ཆུབ་བར་དུ་བདག་ནི་སྐྱབས་སུ་མཆི། །

ཞེས་པ་དེ་བློར་སླེབས་ཡོང་བ་ཡིན། དེ་མིན་སྒྲ་ཕབ་འཁོར་ལོ་བཏང་བ་དང་།

ནེ་ཙོས་མཎི་བགྲང་བ་ལྟ་བུ་ཞིག་ལས་གང་ཡང་མེད། སྔར་ལྷ་སར་ཡོད་སྐབས། བྱ་

མེ་ན་ཟེར་བ་ཞིག་ཡོད་པ་དེས་མཎི་ཧ་ཅང་ཡག་པོ་བགྲང་གི་རེད། སེམས་ནས་
བསམ་བློ་གཏོང་རྒྱུ་མེད་ན།

བྱང་ཆུབ་བར་དུ་བདག་ནི་སྐྱབས་སུ་མཆི། །

ཞེས་པ་དེ་ནེ་ཙོས་མཎི་བགྲང་བ་ལྟ་བུ་ཞིག་ལས་གང་ཡང་ཡོང་རྒྱུ་མེད། བྱང་

ཆུབ་ཅེས་པ་ནི། ཁམས་ཀྱི་དྲི་མ་སྦྱངས་ནས་དྲི་བྲལ་གྱི་ཁམས་ཤིག་ཡོང་རྒྱུ་ཡོད་པ་

120

༧གོང་ས་༧སྐྱབས་མགོན་ཆེན་པོ་མཆོག

བློར་ཤར་བ་ཞིག་བྱུང་ན། དེ་ལྟ་བུའི་བྱང་ཆུབ་ཐོབ་པའི་ཆེད་དུ་སྐྱབས་སུ་འགྲོ་བ་
དང་། དེ་ནས་རིམ་བཞིན་རྒྱ་བསྐྱེད་དེ་རང་གིས་བྱང་ཆུབ་པའི་ཆེད་དུ་སྐྱབས་སུ་
འགྲོ་བ་ལྟར་དུ་གཞན་རྣམས་ཀྱང་ཁམས་བདེ་གཤེགས་སྙིང་པོ་ཡོད་པ་གཅིག་པ་

རེད། སེམས་རང་བཞིན་གྱིས་འོད་གསལ་བ་ཡོད་པ་གཅིག་པ། སྡུག་བསྔལ་མི་

འདོད་པ་དང་། བདེ་བ་འདོད་པའང་གཅིག་པ་རེད། དེ་དག་ལ་རྣམ་དཔྱོད་ཀྱིས་དཔྱད་
པ་བྱས་ན། གཅིག་པ་རེད་འདུག་བསམ་པ་ཞིག་དང་། དེ་ཐམས་ཅད་བདེ་བ་འདོད་པ་

དང་སྡུག་བསྔལ་མི་འདོད་པ་རེད། དེར་བརྟེན་དེ་དག་ཀྱང་རང་རང་གི་རྒྱུད་ཀྱི་
ཁམས་ཀྱི་དྲི་བ་སྦྱངས་ནས་སངས་རྒྱས་ཀྱི་ས་ལ་འགོད་ཐུབ་ན་བསམ་པའི་བློ་ཞིག་

སླེབས་ཡོང་བ་ཡིན། དེས་ན་སྟོང་ཉིད་ཀྱི་ལྟ་བ་དེ་སངས་རྒྱས་པའི་ཆོས་ཀྱི་རྩ་བ་དེ་
ཆགས་ཡོད།

སྟོང་ཉིད་རྣམ་གཞག་རྩལ་འདོན་གྱིས་བཀའ་གནང་ཚུལ།

ངོས་ནས་ནམ་རྒྱུན་སྟོང་ཉིད་ཀྱི་སྐོར་གཙོ་བོར་བྱས་ནས་བཤད་ཀྱི་ཡོད། དེ་ནི་

ངས་ཀྲོག་ཀྲོག་བྱས་ནས་བཤད་པ་མིན། ང་རང་གི་ཡག་པོ་ཞིག་ཤེས་ཀྱི་མེད། འོན་
ཀྱང་ཆུང་ངུའི་སྐབས་ང་རང་སྟོང་ཉིད་ལ་དོ་སྣང་ཆེན་པོ་ཡོད། ཉིན་ལྟར་སྟོང་ཉིད་ཀྱི་
སྐོར་ལ་བསམ་བློ་གཏོང་གི་ཡོད། སྔགས་ཀྱི་ཆོ་ག་འདོན་བཞིན་ཡོད། སྔགས་ཀྱི་ཆོ་

ག་འདོན་ཕྱིན་ཆད་ལ་སྟོང་ཉིད་ཀྱི་ལྟ་བ་མ་བསྒོམས་ན་ཡོང་ཐབས་མེད། སྔ་དྲོ་གཉིད་
ལས་སད་མ་ཐག་སྟོང་ཉིད་ཀྱི་ལྟ་བ་དང་། བྱང་ཆུབ་ཀྱི་སེམས་ལ་བསམ་བློ་གཏོང་གི་
ཡོད། བསམ་བློ་འདི་ལྟར་བཏང་ནས་ལོ་ངོ་མང་པོ་ཕྱིན་པའི་སྐབས། ཏན་ཏན་ཚོར་བ་
དང་མྱོང་བ་མི་འདྲ་བ་ཞིག་ཡོང་གི་འདུག

121

ནང་ཆོས་ངོ་སྤྲོད་སེམས་ཀྱི་གསང་བ།

གང་གིས་ཕུངས་འདུག་ཅེ་ན། སེམས་རྩེ་གཅིག་པའི་ཞི་གནས་མེད་སྟབས་དེ་

ཙམ་འགུལ་བསྐྱོད་བྱ་རྒྱུ་མི་འདུག དུས་ཚོད་བྱུང་ན་ཞི་གནས་ཤིག་བསྒྲུབ་བསམ་
ནས་བསྡད་ཡོད། ཞི་གནས་མ་བསྒྲུབ་བར་དེ་ཙམ་གྱིས་ནམ་འཕང་གཅོད་ཐུབ་ཀྱི་མི་

འདུག སྟོང་ཉིད་ཀྱི་ལྟ་བའི་དཔྱད་པ་རྫོགས་པ་ཞིག་མིན་ནའང་། གང་ལ་གང་
འཚམས་ལམ་གཙོའི་ནང་གསུངས་པ་ལྟར།

རྒྱུ་འབྲས་ནམ་ཡང་བསླུ་བ་མེད་མཐོང་ནས། །

དམིགས་པའི་གཏད་སོ་གང་ཡིན་ཀུན་ཞིག་པ། །
དེ་ནི་སངས་རྒྱས་དགྱེས་པའི་ལམ་ལ་ཞུགས། །
ཞེས་པའི་མཚམས་དེར་ཏན་ཏན་སླེབས་ཡོད།

ནམ་ཞིག་རེས་འཇོག་མེད་པར་ཅིག་ཅར་དུ། །
རྟེན་འབྲེལ་མི་སླུར་མཐོང་བ་ཙམ་ཉིད་ནས། །

ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། །
དེ་ཚེ་ལྟ་བའི་དཔྱད་པ་རྫོགས་པ་ལགས། །

ཞེས་པ་ནི་གོམས་འདྲིས་གང་འཚམས་ཡོད་ན་མ་གཏོགས་ཁག་པོ་རེད་འདུག

དེ ས་ན་གཞི ་ནས་སངས་རྒྱས་པའི་ཆོ ས ་ལ་ཤེས ་ནས་དད་པ་ཐོབ་པ་དང་།

ལྷག་པར་ཁྱད་དུ་འཕགས་པ་ཞིག་ཡིན་པ་མཐོང་ཐུབ་པ་སྟེ། རྗེ་བདག་ཉིད་ཆེན་པོས་

མཛད་པའི་རྟེན་འབྲེལ་བསྟོད་པ་ལས། དོན་བཞིན་གཟིགས་ནས་ལེགས་གསུངས་
པ།

122

༧གོང་ས་༧སྐྱབས་མགོན་ཆེན་པོ་མཆོག

ཁྱོད་ཀྱི་རྗེས་སུ་སློབ་པ་ལ། །

རྒུད་པ་ཐམས་ཅད་རིང་དུ་གྱུར། །
ཉེས་ཀུན་རྩ་བ་ལྡོག་ཕྱིར་རོ། །

ཁྱོད་ཀྱི་བསྟན་ལས་ཕྱིར་ཕྱོགས་པས། །
ཡུན་རིང་ངལ་བ་བསྟེན་བྱས་ཀྱང་། །

ཕྱི་ཕྱིར་སྐྱོན་རྣམས་བོས་པ་བཞིན། །
བདག་ཏུ་ལྟ་བ་བརྟན་ཕྱིར་རོ། །

ཨེ་མའོ་མཁས་པས་འདི་གཉིས་ཀྱི། །
ཁྱད་པར་ཁོང་དུ་ཆུད་གྱུར་པ། །
དེ་ཚེ་རྐང་གི་ཁོང་ནས་ནི། །

ཁྱོད་ལ་ཅི་ཕྱིར་གུས་མི་འགྱུར། །

ཞེས་གསུངས་ཡོད། དངོས་གནས་ཀྱི་སྐྱབས་འགྲོ་དེ་འདྲ་ཞིག་དགོས་པ་ཡིན།

ངོས་ནས་པཎ་གྲུབ་བཅུ་བདུན་གྱི་གསོལ་འདེབས་ཀྱི་མཇུག་མཐར།

གཞི་ཡི་གནས་ཚུལ་བདེན་གཉིས་དོན་ཤེས་པས། །

ཞེས་པས་ཐ་སྙད་ཀུན་རྫོབ་བདེན་པ་དང་། དོན་དམ་རང་བཞིན་གྲུབ་པས་སྟོང་

པའི་སྟོང་པ་ཉིད་ཀྱི་རྣམ་གཞག་ཡག་པོ་ཞིག་ཤེས་ན། བཅོམ་ལྡན་འདས་ཀྱིས་སྡུག་
བསྔལ་དང་། ཀུན་འབྱུང་། འགོག་པ། ལམ་བཅས་གསུངས་པ་རྣམས་ལ་གོ་བ་ཞིག་

སླེབས་ཐུབ་པ་ཡིན། དེ་དག་ལ་གོ་བ་ཞིག་སླེབས་ན། དེ་ལྟ་བུའི་བདེན་བཞིའི་གནས་

ལུགས་ཕྱིན་ཅི་མ་ལོག་པ་མཁྱེན་ཅིང་སྟོན་པར་མཛད་པའི་སྟོན་པ་དེར་ཡིད་ཆེས་

123

ནང་ཆོས་ངོ་སྤྲོད་སེམས་ཀྱི་གསང་བ།

དང་གུས་པ་སླེབས་པ་ཞིག་ཡོང་བ་ཡིན། འགོག་ལམ་བདེན་པ་གཉིས་བློ་ལ་གོ་བ་
ཡག་པོ་ཞིག་སླེབས་ན་ཆོས་དཀོན་མཆོག་ཡོད་པ་དང་།

ཆོས་དཀོན་མཆོག་དེ་སྐྱབས་བྱེད་སྟངས་ཇི་ལྟར་ཡིན་པ། ཆོས་དེ་སྐྱབས་

དངོས་ཡིན་པ་བཅས་ཤེས་ཐུབ་པ་ཡིན།

དེའི་རྟོགས་པ་རྒྱུད་ལ་ལྡན་པའི་དགེ་འདུན་དེ་གཞན་དང་མི་འདྲ་བ་ཞིག་ཡིན་

པ་དང་། དེ་ལྟ་བུའི་སློབ་པའི་དགེ་འདུན་དེ་ཉིད་མཐར་མི་སློབ་པའི་དགེ་འདུན་དུ་
གྱུར་པ་དེ་དངོས་གནས་གཞན་དང་མི་འདྲ་བ་ཞིག་ཡིན་པ་ཤེས་ཐུབ། དེ་ཡང་རྟེན་
འབྲེལ་བསྟོད་པ་ལས།

ཨེ་མའོ་སྟོན་པ་ཨེ་མའོ་སྐྱབས། །

ཨེ་མའོ་སྨྲ་མཆོག་ཨེ་མའོ་མགོན། །

རྟེན་ཅིང་འབྲེལ་འབྱུང་ལེགས་གསུངས་པའི། །
སྟོན་པ་དེ་ལ་བདག་ཕྱག་འཚལ། །

ཞེས་གསུངས་པ་དེ་བློ་ངོར་སླེབས་ཡོང་བ་ཡིན། དེ་བཞིན།

ཚད་མས་དྲངས་པའི་སྐྱབས་གསུམ་དད་པ་བརྟན། །

ཞེས་པ་འདི་ཉིད་ཡིན། དེས་ན་དུས་རབས་ཉི་ཤུ་རྩ་གཅིག་པའི་ནང་པ་ཞིག་

བྱེད་དགོས་བྱུང་ན། དེ་དག་ལ་བསམ་བློ་གཏོང་དགོས་པ་ཡིན། དེ་ལ་ཁྱེད་རང་ཚོས་

མོས་མཐུན་ཡོད་དམ་མེད། དེ་མིན་ང་ཚོའི་ཆོས་ནི་སྔར་བརྗོད་ཟིན་པ་ལྟར། སྔར་
ཁམས་ཁུལ་དགོན་པའི་མཁན་པོ་ཞིག་ཡོད་པ་ཁོང་ས་ཕྱོགས་གཞན་ནས་མཇལ་
མཁན་ཞིག་ཡོང་བའི་ཉིན་མཁན་པོ་ས་ཆ་གཞན་དུ་གསུང་ཆོས་གནང་བར་ཕེབས་

124

༧གོང་ས་༧སྐྱབས་མགོན་ཆེན་པོ་མཆོག

ཏེ་མ་བཞུགས་པའི་སྐབས་འཁེལ་ཞིང་། མི་དེས་མཁན་པོའི་གཟིམ་ཤག་ཏུ་ཡོད་
པའི་ཞབས་ཕྱིར་ང་མཁན་རིན་པོ་ཆེ་མཇལ་དགོས་ཡོད་ཅེས་བརྗོད་པར། ཞབས་ཕྱི་
དེས་མཁན་པོ་སྤོ་བོ་དང་རྨོ་བོ་རྣམས་ལ་ཞེད་སྣང་བསྐུལ་བར་ཕེབས་སོང་བརྗོད་
པའི་ལོ་རྒྱུས་ཡོད།

ང་ཚོ་བོད་ལ་སངས་རྒྱས་ཀྱི་བསྟན་པ་ས་དར་རྡོ་དར་ཡིན་སྟབས། ཆོས་བསྒྲུབ་

དགོས་དོན་མེད། རྒན་རྒོན་རྣམས་ལ་སྡིག་པ་སྤོངས་དགེ་བ་སྒྲུབས། མཎི་ཡག་པོ་

བགྲོངས། ཕྱག་འཚལ་སྐོར་སྦྱོང་གྱིས། དེ་ལྟར་མ་བྱས་ན་དམྱལ་བར་ལྷུང་གི་རེད་
ཅེས་བརྗོད་ན་འགྲིག་གི་ཡོད། དེང་གི་དུས་འདིར་དམྱལ་བ་ཡོད་མེད་ཐེ་ཚོམ་བྱེད་

པ་དང་། སྐྱེ་བ་ཕྱི་མ་ཡོད་མེད་ཐེ་ཚོམ་བྱེད་པ། སངས་རྒྱས་ཆོས་དཀོན་མཆོག་ཡོད་

མེད་ཐེ་ཚོམ་བྱེད་པ། དེ་བཞིན་དགེ་འདུན་དཀོན་མཆོག་ཡོད་མེད་ཀྱང་ཐེ་ཚོམ་བྱེད་

པའི་མཚམས་འདིར་སྔར་གྱི་ལམ་ལུགས་དེས་འགྲིགས་ཐབས་མེད། མཌཎལ་

འབུལ་དགོས་པ་དང་། རི་རབ་དང་གླིང་བཞི་གླིང་ཕྲན་གྱི་ཚད་སོགས་བཤད་ཀྱང་
དོན་སྙིང་ཆེ་བ་གང་ཡང་མེད། གཙོ་བོ་རྩ་བ་དེ་འཛིན་དགོས་པ་ཡིན།
རྩ་བ་བོར་ནས་ཡལ་ག་མ་འཛིན་ཨང་། །

ཞེས་གསུངས་པ་ལྟར་ང་ཚོས་ཡལ་གར་འཐམས་ནས་སྡོད་ཀྱི་ཡོད། ལྷག་པར་

ཁ་སང་ཞུས་པ་ལྟར། ཆོས་བྱེད་ཀྱི་ཡོད་ཅེས་འདོན་པ་བཏོན་པ་དང་། སྔགས་
བགྲངས་པ་སོགས་ལུགས་སྲོལ་ལྟ་བུར་བརྩིས་ནས་བྱེད་ཀྱི་འདུག་པ་ནི་ཆོས་མིན།

ཆོ ས ་ཞེ ས ་པ་ནི ་ སེ མ ས་ལ་འགུལ་བསྐྱོད་ཐེ བ ས་པའི ་ ཐོ ག ་ནས་སེ མ ས་ལ་བཟོ ་

བཅོས་བརྒྱབ་པ་ཞིག་ལ་ཆོས་ཞེས་བརྗོད་ཀྱི་ཡོད་པ་ལས། སེམས་ལ་འགུལ་

125

ནང་ཆོས་ངོ་སྤྲོད་སེམས་ཀྱི་གསང་བ།

བསྐྱོད་དང་བཟོ་བཅོས་གཏན་ནས་མ་བརྒྱབ་པར་ཁ་ནས་དཔེ་ཆ་འདོན་པ་ནི་ཆོས་
མིན། ད་དུང་དེ་ནི་འཇིག་རྟེན་ཆོས་བརྒྱད་དང་། ཚུལ་འཆོས་ལ་འགྲོ་ཉེན་ཡོད། དེས་

ན་སངས་རྒྱས་ཀྱི་ཆོས་ཡག་པོ་ཞིག་ཤེས་པར་བྱེད་པ་ལ་སྟོང་ཉིད་ཀྱི་ལྟ་བར་བསམ་
བློ་གཏོང་དགོས་པ་ཡིན། རང་སྒེར་གྱི་ངོས་ནས་ཀྱང་སྟོང་ཉིད་ཀྱི་ལྟ་བའི་ཐོག་བསམ་

བློ་གང་འཚམས་བཏང་ན། དེ་ནི་མ་རེད་ཅེས་གཏན་ནས་བརྗོད་མི་ཐུབ་པར། དེ་ནི་
ཁྱད་མཚར་ཞིག་འདུག་བསམ་པ་བློར་སླེབས་རྒྱུ་ཡོད། དེ་ཡང་ག་ལེ་ག་ལེར་རང་

ཉིད་ཀྱིས་ལག་ལེན་བསྟར་ནས་བསམ་བློ་ཐོངས་དང་། ངོས་ནས་ནམ་རྒྱུན་བརྗོད་པ་

ལྟར། ཇོ་ནང་གི་བླ་སྒྲུབ་ཀྱི་ཚོགས་འཁོར་གྱི་ཚོགས་གླུ་ཞིག་འདུག་པ་དེ་སེམས་ལ་
ཧ་ཅང་ཕན་པོ་བྱུང་།

སྒྱུ་མའི་རང་སྣང་རྗེན་མེར་མེར། །
གཏན་མེད་རིག་པ་ས་ལ་ལ། །

བརྗོད་མེད་དབྱིངས་སུ་ཐལ་ལ་ལ། །

ཞེས་གསུངས་པ་ལྟར་ཕྱི་སྣང་བའི་ཡུལ་ལ་བལྟས་ཀྱང་། ཐམས་ཅད་སྣང་ཡང་

མི ་ བདེ ན ་པ་སྒྱུ་མ་ལྟ་བུ་ཞི ག ་བློར་འཆར་བར་བྱས་ན་ཨ་འཐས་ཀྱི ་ འཛི ན ་པ་དེ ་

ཤུགས་ཆུང་དུ་འགྲོ་བ་ཡིན། ཕྱི་ཡུལ་ལ་ལྟ་མཁན་གྱི་ནང་གི་འཛིན་པའི་སེམས་ལ་
བལྟས་ཀྱང་གཏད་མེད་ཅིག་ཡིན། ཤེས་པའམ་གསལ་ཞིང་རིག་པ་ཞེས་ཤེས་པའི་

ངོ་བོ་དང་། ཤེས་པའི་རྣམ་གྲངས་སོགས་མང་པོ་བཤད་ཀྱི་ཡོད། འོན་ཀྱང་ཤེས་པ་
ཞེས་མཛུབ་མོ་འཛུགས་ས་དེར་བསམ་བློ་བཏང་ན་དམིགས་གཏད་ཞིག་འགྲོ་གི་

ཡོད། དམིགས་གཏད་བྱེད་ས་མེད་པའི་གསལ་ཞིང་རིག་པ་ཞིག་བློར་མྱོང་གི་ཡོད།

126

༧གོང་ས་༧སྐྱབས་མགོན་ཆེན་པོ་མཆོག

དེས་ན།

གཏན་མེད་རིག་པ་གསལ་ལ་ལ། །

ཞེས་གསུངས་པ་ཡིན། དེ་ནི་ཕྱི་སྣང་བའི་ཡུལ་ལའང་མཛུབ་མོ་འཛུགས་ས་

མེད་པ་དང་། ནང་འཛིན་པར་བསམ་བློ་བཏང་ཡང་མཛུབ་མོ་འཛུགས་ས་མེད་པ་

ཞིག་ཆགས་ཡོང་སྐབས། དེ་མེད་པ་མིན་པར་བརྟེན་ནས་བཏགས་ཙམ་ཡིན་པ་ཞིག་
བསམ་བློ་འཁོར་སྐབས།

བརྗོད་མེད་དབྱིངས་སུ་ཐལ་ལ་ལ། །

ཞེས་གསུངས་སོ། །དེ་ལྟར་ཤེས་པས་ལག་རྗེས་སམ་ཕན་ཐོགས་གང་ཞིག་

ཡོད་ཅེ་ན། བདེ་བ་ཆེན་པོ་འཁྲིལ་ལི་ལི། །ཞེས་གོང་དུ། རྟོག་པས་མཐོང་བ་འཆིང་བ་
སྟེ། །བདེན་འཛིན་གྱི་རྟོག་པས་འཆིང་ཡོང་བ་དེ་གཞི་རྩ་མེད་པ་ཞིག་དང་། བདེན་
འཛིན་ཞེས་པ་དེར་རྒྱབ་རྟེན་དང་གཞི་རྩ་མེད་པ་ཞིག་མཐོང་ན། བདེན་འཛིན་གྱི་

གཞི་མ་བྱས་པའི་ཆགས་སྡང་རྣམས་ཀྱང་། ཆགས་སྡང་སྐྱེ་སྐབས་ཁ་སྐྱེངས་དགོས་
པ་ཞིག་ཡོད། ཆགས་སྡང་སྐྱེ་སའི་ཡུལ་དེ་བདེན་པར་མ་གྲུབ་པ་སྒྱུ་མ་ལྟ་རེད།

ཆགས་སྡང་གི་བློ་སྐྱེ་སྐབས་སྒྱུ་མ་ལྟ་བུ་མི་འཛིན་པར་བདེན་པ་བ། ཚུགས་ཐུབ་པ་
ཕར་ངོས་ནས་ཡོད་པ་ཞིག་བསམ་བློར་འཁོར་ནས་ཆགས་སྡང་སྐྱེ་གི་ཡོད། དེའི་

ཡུལ་ཇི་ལྟར་སྣང་བ་ལྟར་མེད་པ་ཁོ་ཐག་ཆོད་སྐབས། ཆགས་སྡང་ཁ་སྐྱེངས་ནས་
སྡོད་དགོས་པ་ཡིན། དེས་ན་ཆགས་སྡང་གིས་བློ་དཀྲུག་སྐབས། དཀྲུག་མཁན་གྱི་
ཆགས་སྡང་དེ་ཤུགས་ཆུང་དུ་ཕྱིན་ན།

བདེ་བ་ཆེན་པོ་འཁྲིལ་ལི་ལི། །

127

ནང་ཆོས་ངོ་སྤྲོད་སེམས་ཀྱི་གསང་བ།

ཞེས་པ་དེ་ཡོང་བ་ཡིན། དེ་ལ་གོ་རྒྱུ་ཞིག་འདུག་གམ་མི་འདུག སྦྱོར་ཚུལ་ལ་

རང་སྟོང་དང་གཞན་སྟོང་གི་སྐོར་མིན་པར་བསམ་བློ་ཞིབ་ཕྲ་བཏང་ན། དེ་ནི་ཧ་ཅང་
ཡག་པོ་ཞིག་རེད་འདུག

དེས་ན་སྟོང་ཉིད་ཀྱི་ལྟ་བ་དེ་ཧ་ཅང་གལ་འགངས་ཆེན་པོ་རེད་འདུག སྟོང་ཉིད་

ཀྱི་ལྟ་བ་དེ་ཐོག་མཐའ་བར་གསུམ་དུ་གལ་ཆེན་པོ་རེད། དེ་ཡང་ཐོག་མར་སངས་

རྒྱས་ཀྱི་ཆོས་ངོ་འཕྲོད་སྐབས་སྟོང་ཉིད་ཀྱི་ལྟ་བའི་ཐོག་ནས་ངོ་འཕྲོད་དགོས་པ་དང་།

བར་དུ་གཞི་ཡི་གནས་ཚུལ་བདེན་གཉིས་བརྗོད་སྐབས་བདེན་གཉིས་ཀྱི་རྩ་བ་ནས་

དྲངས་ཏེ་ལམ་ཚོགས་གཉིས་དེ་བསྒོམ། མདོར་ན། གཞི་བདེན་པ་གཉིས། ལམ་

ཐབས་ཤེས་གཉིས་ཞེས་བརྗོད་སྐབས་ཀྱང་། ལམ་སྒོམ་པའི་གནས་སྐབས་ལའང་
ཤེས་རབ་ཅེས་པ་སྟོང་ཉིད་རྟོགས་པའི་ཤེས་རབ་ལ་གོ་བ་ལྟར་ཤེས་རབ་དེ་ཉིད་
དགོས་པ་ཡིན། མཐར་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་དང་། ཚོགས་ལམ་ནས་

སྦྱོར་ལམ་དུ་འཕོས་སྐབས་སྒོམ་བྱུང་གི་སྟོང་ཉིད་ཀྱི་ལྟ་བ་རྒྱུད་ལ་སྐྱེ་སྐབས་སྦྱོར་
ལམ་ལ་འཇོག་གི་ཡོད།

དེ་ནས་སྟོང་ཉིད་མངོན་སུམ་དུ་མཐོང་སྐབས་མཐོང་ལམ་ལ་འཇོག་གི་ཡོད། དེ་

ནས་མཐོང་ཟིན་བསྒོམ་པའི་སྒོ་ནས་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་སྤང་

བྱ་ཉོན་མོངས་ས་བོན་དང་བཅས་པ་སྤོང་སྐབས་དགྲ་བཅོམ་པའི་གོ་འཕང་ཐོབ་པ་
ཡིན། བདེན་འཛིན་ཉོན་མོངས་ཀྱིས་བཞག་པའི་བག་ཆགས་གཉིས་སྣང་འཁྲུལ་པའི་

དྲི་མ་མཐའ་དག་གི་གཉེན་པོ་བྱས་ཏེ་སྤོང་སྐབས། སྒོམ་ལམ་རྡོ་རྗེ་ལྟ་བུའི་ཏིང་ངེ་

འཛིན་གྱི་མཐའ་ཡི་ཐེག་ཆེན་གྱི་ལམ་དེས་རྣམ་མཁྱེན་གྱི་གོ་འཕང་བསྒྲུབ་ཡོང་གི་

128

༧གོང་ས་༧སྐྱབས་མགོན་ཆེན་པོ་མཆོག

ཡོད། དེས་ན་སྟོང་ཉིད་ཀྱི་ལྟ་བ་ཁོ་ནའི་ཐོག་ཏུ་འགྲོ་གི་ཡོད། ཡ་གིའི་སངས་རྒྱས་

ནས་ཇི་ལྟ་ཇི་སྙེད་མཁྱེན་པའི་རྣམ་མཁྱེན་ཞེས་སྟོབས་བཅུ་ལ་སོགས་པ་རྣམ་གྲངས་
མང་དུ་ཡོད་ཀྱང་།

མ་ལུས་ཤེས་བྱ་ཇི་བཞིན་གཟིགས་པའི་ཐུགས། །

ཞེས་པ་ལྟར་ཤེས་བྱ་མ་ལུས་པ་ཞེས་པ་ནི་བདེན་གཉིས་ཀྱིས་བསྡུས་པའི་

ཤེས་བྱ་མ་ལུས་པ་ལ་བརྗོད་པ་དང་། དེ་ཅིག་ཅར་དུ་མཁྱེན་ཐུབ་པ་དེ་ཡང་སྟོང་ཉིད་
ཀྱི་ལྟ་བའི་ཐོག་ཏུ་སླེབས་ཡོང་གི་ཡོད།

དེར་བརྟེན་གཞི་ཡི་གནས་ཚུལ་བརྗོད་ཀྱང་བདེན་གཉིས་ཀྱི་ཐོག་ནས་གཞི་ཡི་

གནས་ལུགས་བརྗོད་དགོས་ལ། དེ་ལ་བརྟེན་ནས་ཀྱང་སྟོང་ཉིད་ཀྱི་ལྟ་བ་གལ་ཆེན་
པོ་ཡིན། ལམ་བགྲོད་སྐབས་ས་ནས་སར་འཕོ་སྐབས་མཉམ་བཞག་ཁོ་ནའི་ཐོག་ནས་

ས་ནས་ས་ལ་འཕོ་གི་ཡོད། དེར་བརྟེན་སྟོང་ཉིད་ཀྱི་ལྟ་བ་དེ་ཧ་ཅང་གལ་གནད་ཆེན་
པོ་ཆགས་ཡོད། མཐའ་མ་འབྲས་བུ་མངོན་དུ་བྱེད་སྐབས་ཀྱང་བྱང་ཆུབ་ཀྱི་སེམས་
ཀྱིས་ཟིན་པའི་ཐོག་ནས་དང་། གང་ལྟར་སྟོང་ཉིད་མངོན་སུམ་དུ་རྟོགས་པའི་མཉམ་

བཞག་དེ་ལས་སླར་ལྡང་བ་མེད་པའི་ཐོག་ནས་རྣམ་མཁྱེན་གྱི་ཐོག་ཏུ་འགྲོ་གི་ཡོད།
དེས་ན་སྟོང་ཉིད་ཀྱི་ལྟ་བ་དེ་བས་གལ་གནད་ཆེན་པོ་ཆགས་ཡོད།

འཇིག་རྟེན་ལས་འདས་པར་བསྟོད་པའི་འཕྲོས།
རྟེན་ནས་སྐྱེས་ཀྱང་མ་སྐྱེས་ཞེས། །

ཚིག་གི་བདག་པོ་ཁྱོད་ཀྱིས་གསུང་། །

ཞེས་པ་ནི། གང་ཞིག་རྐྱེན་ལས་སྐྱེས་པ་དེ་མ་སྐྱེས། །ཞེས་གསུངས་པ་ལྟར།

129

ནང་ཆོས་ངོ་སྤྲོད་སེམས་ཀྱི་གསང་བ།

རྐྱེན་ལས་བརྟེན་ནས་གྲུབ་པ་ཞིག་ཡིན་ན་དེ་སྐྱེ་བ་མེད་པ་ཞིག་ཡིན། སྐྱེ་བ་མེད་པ་

ཞེས་པ་དེ་གང་ཡིན་ཞེ་ན། དེ་ནི་སྐྱེ་བ་གཏན་ནས་མེད་ཅེས་མི་བརྗོད་པར་ང་ཚོར་
སྣང་བ་ལྟར་གྱི་སྐྱེ་བ་ཞིག་མེད་ཅེས་གསུང་གི་ཡོད། དེའི་དོན་ནི།
གང་ཞིག་རྐྱེན་ལས་སྐྱེས་པ་དེ་མ་སྐྱེས། །
དེ་ལ་སྐྱེ་བའི་རང་བཞིན་ཡོད་མ་ཡིན། །

ཞེས་སྐྱེ་བའི་རང་བཞིན་མེད་པར་གསུངས་ཡོད། དངོས་པོའི་རང་བཞིན་ཞེས་

པའི་རང་བཞིན་དེ་ནི་ཡོད་པ་ཞིག་ཡིན། འདིའི་རང་བཞིན་ཞེས་པ་ནི། རྟེན་འབྲེལ་
བསྟོད་པ་ལས།

རང་བཞིན་བཅོས་མིན་ལྟོས་མེད་དང་། །
རྟེན་འབྲེལ་ལྟོས་དང་བཅོས་མ་གཉིས། །

ཞེས་པ་ནི་རང་བཞིན་བཅོས་མ་མ་ཡིན་པ་སྟེ། དཔེར་ན། དེ་ནི་མི་དེའི་གཤིས་

ཀ་དང་རང་བཞིན་རེད་ཅེས་བརྗོད་སྐབས་བཅོས་སུ་མེད་པ་ཞིག་ཆགས་ཀྱི་ཡོད། དེ་

ནི་མི་དེའི་གཤིས་ཀ་རེད། མི་དེའི་རང་བཞིན་དེ་ལྟར་ཆགས་ཡོད་པས་བཅོས་སུ་
མེད་པ་རེད་ཅེས་པ་དེར་གོ་གི་ཡོད།

རྟེན་འབྲེལ་ལྟོས་དང་བཅོས་མ་གཉིས། །

ཞེས་རྟེན་འབྲེལ་ཡིན་ན་རང་བཞིན་དུ་མེད་པ་དང་། རང་བཞིན་དུ་ཡོད་ན་རྟེན་

འབྲེལ་མེད་པ་དེ་སླེབས་ཡོང་གི་ཡོད། དེའི་རང་བཞིན་ཞེས་པ་དེར་ཡང་གོ་རྒྱུ་

གཅིག་ཡོད། རང་བཞིན་ཞེས་པའི་ཚིག་གཅིག་ཡིན་ནའང་དོན་མི་འདྲ་བ་མང་པོ་གོ་
རྒྱུ་ཡོད། དེས་ན།

130

༧གོང་ས་༧སྐྱབས་མགོན་ཆེན་པོ་མཆོག

རྟེན་ནས་སྐྱེས་ཀྱང་མ་སྐྱེས་ཞེས། །

ཚིག་གི་བདག་པོ་ཁྱོད་ཀྱིས་གསུང་། །

ཞེས་གསུངས་པ་ཡིན།

ཤེས་པ་མེད་པར་ཤེས་བྱ་མིན། །

ཞེས་པའི་ཤེས་པ་ནི་བྱ་བར་སྦྱོར་དགོས་ཤིང་། དེ་ཡང་ཡུལ་རིག་པའམ་ཡུལ་

ཤེས་པའི་ཤེས་པའི་བྱ་བ་དེ་མེད་ན། ཤེས་པ་མེད་པར་འདི་ཤེས་ཞེས་པའི་ཤེས་
པའི་བྱ་བ་མེད་ན། བྱ་བ་དེ་དང་འབྲེལ་བའི་ཤེས་བྱ་ཡོང་གི་མ་རེད་ཅེས་གསུངས།
དེ་མེད་རྣམ་པར་ཤེས་པའང་མེད། །

དེ་མེད་ན་ཡུལ་ཅན་ཤེས་པ་ཞེས་པ་དེ་ཡང་འཇོག་མི་ཐུབ་ཅིང་། ཤེས་ཞེས་

པས་ཤེས་པ་པོ་དང་། ཤེས་པའི་བྱ་བ། བྱ་བ་འཇུག་སའི་ཡུལ་ཤེས་བྱ་བཅས་
སླེབས་ཡོང་བ་ཡིན། ཁ་སང་བཀའ་མོལ་བྱུང་བ་ལྟར་བྱ་བྱེད་ལས་གསུམ་འདི་ལྟར་
དུ་ཡོང་གི་ཡོད། བྱ་བྱེད་ལས་གསུམ་ཕན་ཚུན་བལྟོས་ནས་གྲུབ་པ་ཞིག་ཡིན།
དེ་ཕྱིར་ཤེས་དང་ཤེས་བྱ་དག །

རང་དངོས་མེད་ཅེས་ཁྱོད་ཀྱིས་གསུངས། །

ཞེས་པའི་ཚིག་འདིས། ཡང་འདི་ལྟ་བུ་ཞིག་ཀྱང་གསུང་གི་ཡོད། སེམས་ཙམ་

པ་ལྟ་བུའི་ཤེས་བྱ་ཕྱི་རོལ་དོན་དུ་གྲུབ་པ་མེད། ནང་གི་འཛིན་པའི་ཤེས་པ་བདེན་
པར་གྲུབ་པ་རེད་ཅེས། ཤེས་པ་དང་ཤེས་བྱ་དབྱེ་བ་ཕྱེ་སྟེ། ཤེས་བྱ་ཕྱི་རོལ་དོན་དུ་

མ་གྲུབ་པ་ལ་བསམ་བློ་བཏང་ནས་རང་གི་མཚན་ཉིད་ཀྱིས་མ་གྲུབ་པར་གསུངས་
ཡོད། མདོར་ན་གཟུང་འཛིན་གཉིས་སྟོང་དེ་གསུང་གི་ཡོད། ཕྱི་གཟུང་བ་དང་ནང་

131

ནང་ཆོས་ངོ་སྤྲོད་སེམས་ཀྱི་གསང་བ།

འཛིན་པའི་སྟེང་ནས་བག་ཆགས་སད་སྟོབས་ཀྱིས་སྣང་བ་ལས། ནང་གི་འཛིན་བྱེད་
ཤེས་པ་དང་རྫས་ཐ་དད་པའི་ཕྱི་རོལ་གྱི་དོན་མེད་ཅེས་གཟུང་འཛིན་གཉིས་སྟོང་
གསུང་གི་ཡོད། འོན་ཀྱང་གཉིས་ཀྱིས་སྟོང་པའི་ཤེས་པ་བདེན་གྲུབ་ཅེས་གསུངས་
ཡོད།

ཡང་དག་མ་ཡིན་ཀུན་རྟོག་ཡོད། །
དེ་ལ་གཉིས་པོ་ཡོད་མ་ཡིན། །

ཞེས་པའི་ཡང་དག་ཀུན་རྟོག་ཡོད། ཅེས་པའི་སློབ་དཔོན་དབྱིག་གཉེན་གྱི་

འགྲེལ་པའི་ནང་། རང་བཞིན་ཞེས་པ་ནི་ཚིག་གི་ལྷག་མའོ། །ཞེས་གསུངས་ཤིང་།
འདིས། ཡང་དག་མ་ཡིན་ཀུན་རྟོག་ཡོད། །ཅེས་འགྲེལ་པས་ཚིག་གི་ཁ་སྐོང་སྐབས།

ཡོད་སྟངས་དེ་ཡང་རང་བཞིན་གྱིས་ཡོད་པ་རེད་ཅེས་གསུངས་ཤིང་། དེ་ཡང་དབུ་

མ་པས་བཀྲལ་བ་ལྟར་ཡོད་ཙམ་གྱི་དོན་མིན་པར། ཡོད་ཅེས་པ་དེ་རང་བཞིན་ཡོད་

པའི་དོན་རེད་ཅེས་སེམས་ཙམ་པས་འདི་ལྟར་བཀྲལ་ཡོད། དེ་ལྟར་གཟུང་འཛིན་
གཉིས་སུ་ཕྱེ་བ་ལས། འཛིན་པ་བདེན་པར་གྲུབ་ཅིང་། གཟུང་བ་བདེན་པར་མ་གྲུབ་
པ་ལྟ་བུ་མིན་པ་དབུ་མ་འཇུག་པའི་ནང་དུ་ཧ་ཅང་གསལ་པོ་ཡོད། དེས་ན།
དེ་ཕྱིར་ཤེས་དང་ཤེས་བྱ་དག །

རང་དངོས་མེད་ཅེས་ཁྱོད་ཀྱིས་གསུངས། །

ཞེས་གསུངས་སོ།།

མཚན་ཉིད་མཚོན་བྱ་གཞན་ཉིད་ན། །

ཞེས་ཆོས་རང་རང་གི་ངོ་བོ་དང་། དེ་ལྟར་མཚོན་བྱེད་ཀྱི་མཚན་ཉིད་ཡོད་ལ།

132

༧གོང་ས་༧སྐྱབས་མགོན་ཆེན་པོ་མཆོག

འདོགས་བྱེད་མཚན་ཉིད་དང་གདགས་བྱ་མཚོན་བྱ་ཞེས་ཡོད་ཀྱང་། མཚན་མཚོན་

ཞེས་བཏགས་དོན་བཙལ་ན་དབུ་མ་རྩ་བ་ཤེས་རབ་ལས་མཚན་མཚོན་འཇོག་མི་

ཐུབ་པར་གསུངས་པ་ལྟར་ཡིན། དེ་ལྟར་མཚན་མཚོན་གཉིས་པོ་ངོ་བོ་ཐ་དད་དུ་ཡོད་
ན།

མཚོན་བྱ་མཚན་ཉིད་མེད་པར་འགྱུར། །
ཞེས་དང་། དེ་ལྟར་ཐ་དད་དུ་མེད་ནའང་།

མཚོན་བྱ་མཚན་ཉིད་མེད་པར་འགྱུར། །
ཐ་དད་མིན་ནའང་མེད་དེ་པར། །

ཁྱོད་ཀྱིས་གསལ་པོ་ཉིད་དུ་བསྟན། །

མཚན་ཉིད་མཚོན་བྱ་རྣམ་བྲལ་ཞིང་། །

ཚིག་གིས་བརྗོད་པ་རྣམ་སྤངས་པར། །
ཁྱོད་ཀྱི་ཡེ་ཤེས་སྤྱན་ཉིད་ཀྱིས། །
འགྲོ་བ་འདི་དག་ཞི་བར་མཛད། །

ཅེས་གསུངས།

དངོས་པོ་ཡོད་པ་ཉིད་མི་སྐྱེ། །

ཞེས་པ་ནི། མིང་ཙམ་ཞེས་བརྗོད་ན་མིང་ཙམ་བརྡ་ཙམ་ལས་མེད་སྙམ་པ་དང་།

དེ་བཞིན་མིང་གིས་གང་བཟོ་རེད་བསམ་པ་བློ་ངོར་འཆར་ཉེན་ཡོད། དོན་གྱི་ངོས་

ནས་མ་གྲུབ་པར་དངོས་པོའི་ངོ་བོ་ཕར་ངོས་ནས་མཛུབ་མོ་འཛུགས་ས་མེད་པར་

མིང་ཙམ་བརྡ་ཙམ་རེད་ཅེས་བརྗོད་སྐབས། རྟོག་པས་གང་བཟོ་དང་། མིང་གིས་གང་

133

ནང་ཆོས་ངོ་སྤྲོད་སེམས་ཀྱི་གསང་བ།

བཞག་ཐམས་ཅད་ཡོད་པ་ལྟ་བུ་བློ་ངོར་འཆར་ཉེན་ཡོད། དེ་ནི་ཆད་ལྟ་ཡིན། མིང་
མིན་པའི་དོན་བཀག་པ་མིན་ནའང་། མིང་འཇུག་སའི་དོན་དེའི་ངོ་བོ་འཇོག་སྐབས་

མིང་གི་དབང་གིས་ཡོད་ཙམ་ཞིག་ལས། དོན་གྱི་ངོས་ནས་ངོ་བོ་ངོས་འཛིན་ནས་
འཇོག་མི་ཐུབ་པར་བརྟེན་མིང་ཙམ་ཞེས་བརྗོད་པ་ཡིན།

དེ་ལྟར་བློས་གང་བཟོ་མིན་པར་རྒྱུ་ལ་བརྟེན་ནས་འབྲས་བུ་སྐྱེ་བ་དང་། འབྲས་

བུ་ཡོང་བའང་རྒྱུ་ལ་བལྟོས་པས་བློས་གང་བཟོ་མིན་སྙམ་པའི་སྒྲུབ་བྱེད་འདི་སླེབས་
ཡོང་བ་ཡིན། ངོ་བོ་རང་བཞིན་ནམ་ངོ་བོ་ཉིད་ཀྱིས་ཡོད་པའི་སྒྲུབ་བྱེད་ལ། རྒྱུ་འབྲས་
གཉིས་དང་། སྐྱེ་འགག་གནས་གསུམ་ཡོད་པ་དང་། དེ་ཡང་ཐོག་མར་སྔར་མེད་རྒྱུས་

གསར་དུ་སྐྱེས་ཤིང་། བར་དུ་གནས། མཐའ་མར་འགག་པ་བཅས་ནི་བློའི་རྣམ་རྟོག་
གིས་བཟོས་པ་ཙམ་མིན་པར་དངོས་སུ་ཡོད། དེ་ལྟར་སྐྱེ་འགག་སོགས་ལ་དཔྱད་ན།
དངོས་པོ་ཡོད་པ་ཉིད་མི་སྐྱེ། །

མེད་པའང་མ་ཡིན་ཡོད་མེད་མིན། །

ཞེས་དངོས་པོ་ངོ་བོ་ཉིད་ཀྱིས་ཡོད་ན། ངོ་བོས་གྲུབ་སྟེ་རྐྱེན་གཞན་ལ་བལྟོས་

མི་དགོས་པས་རྒྱུས་བྱ་བ་མི་འཇུག་ཅིང་། ངོ་བོ་ཉིད་ཀྱིས་མེད་ན། རྒྱུས་བྱེད་པ་

འཇུག་པའི་དབང་གིས་འབྲས་བུ་གསར་དུ་བསྒྲུབ་རྒྱུ་མེད་པས། འདི་ནི་འབྲས་བུ་ལ་
དཔྱོད་པ་ཡོད་མེད་སྐྱེ་འགོག་གི་གཏན་ཚིགས་ཡིན།

བདག་ལས་མ་ཡིན་གཞན་ལས་མིན། །

ཞེས་པ་ནི་རྒྱུ་ལ་དཔྱོད་པ་རྡོ་རྗེ་གཟེགས་མའི་གཏན་ཚིགས་ཞེས་པ་དེ་ཡིན།

དེ་ཡང་གོང་གི་རྒྱུས་སྐྱེས་ཞེས་པ་ནི། བསྐྱེད་བྱའི་འབྲས་བུ་དེ་ངོ་བོ་ཉིད་ཀྱི་ཡོད་ན།

134

༧གོང་ས་༧སྐྱབས་མགོན་ཆེན་པོ་མཆོག

རྒྱུས་བྱ་བ་བྱ་རྒྱུ་མེད་ལ། ངོ་བོ་ཉིད་ཀྱིས་མེད་ན། རྒྱུ་ཡིས་ཕན་གནོད་གང་ཡང་
མེད། སྐྱེད་བྱེད་ཀྱི་ངོས་ནས་བསམ་བློ་བཏང་ན། སྐྱེད་བྱེད་རྒྱུ་ལས་འབྲས་བུ་དེ་

གྲངས་ཅན་པས་རྒྱུ་འབྲས་རང་བཞིན་པར་འདོད་པས། དེ་ལྟར་ན་རྒྱུ་དུས་སུ་འབྲས་

བུའི་རང་བཞིན་གྲུབ་ཡོད་ལ། དེའི་ཉེས་པ་སྤོང་བ་ལ་མངོན་པ་གསལ་བའི་ཚུལ་
གྱིས་ཡོད་པ་དང་། མངོན་པ་མི་གསལ་བའི་ཚུལ་གྱིས་ཡོད་པ་ཞེས་དབྱེ་བ་ཕྱེ་ཡོད།

དེ་ལྟར་མུ་སྟེགས་པས་བདག་སྐྱེ་འདོད་པ་ལས། སངས་རྒྱས་པའི་གྲུབ་མཐའ་ཁག་
ཏུ་བདག་སྐྱེ་འདོད་མཁན་མེད།

ནང་པ་སངས་རྒྱས་པ་ཐ་སྙད་དུ་ཡང་རང་མཚན་མི་བཞེད་པའི་དབུ་མ་པ་མ་

གཏོགས་གཞན་ཚང་མས་གཞན་སྐྱེ་འདོད་ཀྱི་ཡོད། རྒྱུ་འབྲས་གཞན་ཡིན་པ་དབུ་མ་
པས་བཞེད་ཀྱང་། སྐབས་འདིའི་གཞན་སྐྱེ་མི་སྐྱེའི་དོན་ནི། སྣང་ཙམ་དང་རྐྱེན་ཉིད་

འདི་པ་ཙམ་གྱིས་བསྐྱེད་བྱ་སྐྱེད་བྱེད་མིན་པར་དོན་གྱི་ངོས་ནས་སྐྱེ་བ་ཞིག་བཅད་
པར་བརྟེན་གཞན་ནས་སྐྱེ་བ་ཡོང་ཤེས་ཐབས་མེད། དོན་གྱི་ངོས་ནས་ཡོད་མེད་རྩད་

གཅོད་བྱེད་སྐབས་ཀྱི་གཞན་ཞེས་པ་ནི། རང་དབང་བའི་གཞན་ལ་གོ་ཡོང་གི་ཡོད།

སྣང་ཙམ་དེས་མ་འཚིམ་པར་དཔྱད་པའི་དབང་དུ་བྱས་པའི་བདག་དང་གཞན་གང་
ཞིག་བརྗོད་ཀྱང་ཐ་སྙད་དུ་ཡང་མེད་པ་ཞིག་ཡིན་པས། ཐ་སྙད་དུ་རང་མཚན་ཞལ་

གྱིས་བཞེས་མཁན་གྱིས་དོན་དམ་པར་གཞན་ལས་མི་སྐྱེ་ཞེས། དོན་དམ་མ་སྦྱར་ན་

གཞན་སྐྱེ་འགོག་མི་ཐུབ་པར། གཞན་སྐྱེ་ཐ་སྙད་དུ་ཡོད་པ་ལྟ་བུ་ཞིག་གསུང་གི་ཡོད།
དེ་ལ་ཆོས་ཅན་མཐུན་སྣང་བ་ཞེས་ཚད་མའི་གྲུབ་ཚུལ་མཐུན་སྣང་བ་ཡོད་མེད་ཀྱི་

སྐོར་དབུ་མ་ཚིག་གསལ་ནང་སློབ་དཔོན་ལེགས་ལྡན་འབྱེད་ཀྱི་བཞེད་པ་བཀོད་

135

ནང་ཆོས་ངོ་སྤྲོད་སེམས་ཀྱི་གསང་བ།

ནས་བརྡར་ཤ་གཅོད་སྐབས། ལྟ་བའི་རྣམ་གཞག་ཕྲ་མོའི་ཐོག་ཏུ་སླེབས་སྐབས།

སློབ་དཔོན་ལེགས་ལྡན་འབྱེད་དང་། སངས་རྒྱས་བསྐྱངས་རྣམ་གཉིས་ཀྱི་བཞེད་པ་
མི་མཐུན་པ་ཡོང་སྐབས། དབུ་མ་ཚིག་གསལ་ནང་ཧ་ཅང་ཞིབ་གསལ་ཡོད།
གཉིས་མིན་སྐྱེ་བ་ཇི་ལྟ་བུ། །

ཞེས་པ་ནི་མཐའ་བཞི་སྐྱེ་འགོག་གསུངས་པ་ཡིན།
ཡོད་པ་གནས་པར་རིགས་འགྱུར་གྱི། །

ཞེས་པ་ནི། བདེན་དངོས་སམ་རང་བཞིན་གྱིས་ཡོད་པ་ཞིག་རྟག་ཏུ་རྒྱུན་

མཐུད་ནས་གནས་པ་ཞེས་བརྗོད་ཐུབ་ལ། འཇིག་པར་འགྱུར་བ་མ་ཡིན་ནོ༑ །ཞེས་ངོ་

བོ་ཉིད་ཀྱིས་ཡོད་ན། གཞན་ལ་བལྟོས་མེད་ཀྱི་ཡོད་ལ། དེ་ལྟར་ཡོད་ན་འགལ་རྐྱེན་
འཕྲད་ནས་འཇིག་པ་མི་ཡོང་སྟེ། གཞན་ལ་བལྟོས་མེད་ཡིན་པའི་ཕྱིར་ཞེས་གསུངས་
ཡོད།

མེད་པ་མི་གནས་པར་རིགས་པས། །
འཇིག་པར་འགྱུར་བ་མ་ཡིན་ནོ། །

ཞེས་ཡོད་མེད་གང་ཞིག་ཡིན་ན་ཡང་། རྒྱུ་ལས་སྐྱེ་བ་དང་འགག་པ་སོགས་

འཇོག་མི་ཤེས་ཤིང་།

རེ་ཞིག་ཞིག་པའི་རྒྱུ་ལས་ཀྱང་། །

འབྲས་བུ་འབྱུང་བར་མི་རིགས་ལ། །

ཞེས་པ་ནི། ངོ་བོ་ཉིད་ཀྱིས་ཞིག་ཅེས་པ་ནི་རྒྱུན་ཆད་དང་གཏན་མེད་ཆགས་

ཡོད་པས། རྒྱུ་འགགས་པ་དང་འབྲས་བུ་སྐྱེ་བར་འཇོག་གི་ཡོད། དེ་ཡང་རྒྱུ་འགག་པ་

136

༧གོང་ས་༧སྐྱབས་མགོན་ཆེན་པོ་མཆོག

ལ་མངོན་དུ་ཕྱོགས་པ་དང་། འབྲས་བུ་སྐྱེ་བ་ལ་མངོན་དུ་ཕྱོགས་པ་སྟེ༑
དངོས་པོ་རྣམས་ཀྱི་རང་བཞིན་ནི། །
རྐྱེན་ལ་སོགས་ལ་ཡོད་མ་ཡིན། །

བདག་གི་དངོས་པོ་ཡོད་མིན་ན། །

གཞན་གྱི་དངོས་པོ་ཡོད་མ་ཡིན། །

ཞེས་གོ་བ་མི་འདྲ་བ་གཉིས་ཡོང་གི་ཡོད། དེས་ན།
རེ་ཞིག་ཞིག་པའི་རྒྱུ་ལས་ཀྱང་། །

འབྲས་བུ་འབྱུང་བར་མི་རིགས་ལ། །

ཞེས་པ་ལྟ་བུའི་དཔྱད་པའི་རིགས་ནི། དབུ་མ་སྣང་བའི་ནང་ཡག་པོ་ཡོད།
མ་ཞིག་ལས་མིན་རྨི་ལམ་དང་། །
འདྲ་བའི་སྐྱེ་བ་ཁྱོད་ཉིད་བཞེད། །

ཅེས་དེ་ལྟར་ན། བཏགས་དོན་བཙལ་ནས་ཚུགས་ཐུབ་བདེན་གྲུབ་ཅིག་མིན་

པར། བདེན་པར་གྲུབ་པ་སྣང་ཡང་སྣང་བ་ལྟར་དུ་མ་གྲུབ་པ་སྒྱུ་མ་དང་རྨི་ལམ་ལྟ་བུའི་
རྒྱུ་འབྲས་སྐྱེ་འགག་གསུངས།

ཞིག་དང་མ་ཞིག་པ་དག་གིས། །

རྒྱུ་ལས་འབྲས་བུ་འབྱུང་བ་དག །

སྒྱུ་མ་འབྱུང་བ་བཞིན་དུ་འབྱུང་། །

ཀུན་ཀྱང་དེ་བཞིན་ཁྱོད་ཀྱིས་གསུངས། །
དེ་ཕྱིར་ཁྱོད་ཀྱིས་འགྲོ་འདི་དག །

137

ནང་ཆོས་ངོ་སྤྲོད་སེམས་ཀྱི་གསང་བ།

ཅེས་པའི་འགྲོ་ཞེས་པ་ནི་བློ་ཡི་ཡུལ་དུ་འགྲོ་བར་འཇོག་དང་། ཡང་ན་འགྲོ་བ་

སེམས་ཅན་ལ་འཇོག་པ། རྒྱུད་བླ་མར་འགྲོ་བ་ཞེས་པ་དེ་ཤེས་བྱར་སྦྱར་བ་ཞིག་

ཡོད་པ་ལས་གང་ལ་འཇོག་གི་ཡོད་དམ། ཤེས་བྱ་ཀུན་བློ་ཡི་ཡུལ་དུ་འགྲོ་བ་སྟེ། བློ་
ཡི་ཡུལ་དུ་བྱ་རུང་བ་ཞེས་གསུངས་ཡོད།

ཡོངས་སུ་བརྟགས་པ་ལས་བྱུང་བར། །
ཀུན་ཏུ་ཤེས་བྱ་འབྱུང་བ་ནའང་། །

སྐྱེ་བ་མེད་ཅིང་འགག་མེད་གསུངས། །
རྟག་ལ་འཁོར་བ་ཡོད་མ་ཡིན། །

ཞེས་འཁོར་འདས་གཉིས་བཤད་ཀྱང་། རྟག་པ་ལ་འཁོར་བ་ཡོད་མ་ཡིན་ཞེས་

གསུངས།

མི་རྟག་པ་ལའང་འཁོར་བ་མེད། །

དེ་ཉིད་རིག་པའི་མཆོག་ཁྱོད་ཀྱིས། །

འཁོར་བ་རྨི་ལམ་འདྲ་བར་གསུངས། །

སྡུག་བསྔལ་གྱི་ཕུང་པོ་ཡིན་པའི་སྲིད་པ་འཁོར་བ་འདི་མིང་གི་དབང་གིས་

བཏགས་ཙམ་ཞིག་ལས། དོན་གྱི་ངོས་ནས་ཡོད་པ་ཞིག་མིན་པར་རྨི་ལམ་དང་འདྲ་
བར་གསུངས་ཞེས་པའི་དོན་ཡིན།

སྡུག་བསྔལ་རང་གིས་བྱས་པ་དང་། །

གཞན་གྱིས་བྱས་དང་གཉིས་ཀས་བྱས། །
རྒྱུ་མེད་པར་ནི་རྟོག་གེ་འདོད། །

138

༧གོང་ས་༧སྐྱབས་མགོན་ཆེན་པོ་མཆོག

ཁྱོད་ཀྱིས་རྟེན་ནས་འབྱུང་བར་གསུངས། །

ཞེས་འཁོར་བ་པའི་སྡུག་བསྔལ་རྣམས་རྒྱུ་འབྲས་ཀྱི་རྟེན་ཅིང་འབྲེལ་བར་འབྱུང་

བའི་ཐོག་ནས་བྱུང་ཞིང་།

རྟེན་ཅིང་འབྲེལ་པར་གང་འབྱུང་བ། །
དེ་ཉིད་ཁྱོད་ནི་སྟོན་པར་བཞེད། །

ཅེས་པ་ནི། གོང་སྨོས་ལྟར་རྟེན་ཅིང་འབྲེལ་བར་འབྱུང་བ་གང་ཡིན་པ་དེ་གཞན་

ལ་རག་ལུས་པ་དང་། གཞན་ལ་རག་ལུས་པ་གང་ཡིན་པ་དེ་གཞན་ལ་བལྟོས་མེད་
རང་དབང་གིས་སྟོང་པའི་ངོ་བོ་ཆགས་ཡོད།

དངོས་པོ་རང་དབང་ཡོད་མིན་ཞེས། །
མཉམ་མེད་ཁྱོད་ཀྱི་སེང་གེའི་སྒྲས། །

ཞེས་ཆོས་ཐམས་ཅད་རྟེན་ཅིང་འབྲེལ་བར་འབྱུང་བས་ན། རང་དབང་གིས་གྲུབ་

པ་གཏན་ནས་མེད་ཅེས་མཉམ་པ་མེད་པ་ཁྱོད་ཀྱིས་འཇིག་པ་མེད་པའི་སེང་གེའི་ང་
རོས་བསྒྲགས་པ་རེད་ཅེས་གསུངས་པ་ཡིན། འོ་ན་ཉོན་མོངས་ཐམས་ཅད་ཀྱི་གཉེན་

པོ་བྱེད་མཁན་སྟོང་ཉིད་རྟོགས་པའི་ཤེས་རབ་ཀྱི་འཛིན་སྟངས་ཀྱི་ཡུལ་རང་བཞིན་

གྱིས་གྲུབ་པའི་སྟོང་པའི་སྟོང་པ་དེ་དོན་དམ་བདེན་པ་དང་། མཐར་ཐུག་དཔྱོད་བྱེད་
ཀྱི་རིག་པས་རྙེད་པ་ཞིག་ཡིན་པས་ན། དེ་བདེན་པར་གྲུབ་པ་ཡིན་ནམ་ཞེ་ན། དེ་ནི་

བདེན་པར་གྲུབ་པ་རེད་སྙམ་པའི་དོགས་པ་སྐྱེ་བའི་ཉེན་ཁ་ཡོད་ལ། བདེན་གྲུབ་ཏུ་
འཛིན་མཁན་ཡང་ཡོང་གི་ཡོད།

བོད་གངས་ཅན་ལྗོངས་ཀྱི་མཁས་པའི་ནང་ནས་ཀྱང་དོན་དམ་བདེན་པ་བདེན་

139

ནང་ཆོས་ངོ་སྤྲོད་སེམས་ཀྱི་གསང་བ།

གྲུབ་ཏུ་གསུང་མཁན་བྱུང་ཡོད། འོན་ཀྱང་དོན་དམ་ལ་དགག་བྱའི་དོན་དམ་དང་།
དོན་དམ་དཔྱོད་བྱེད་ཀྱི་བློ་ལ་བློ་དོན་དམ་ཞེས་པའི་དབྱེ་བ་ཕྱེ་སྟེ། བློ་དོན་དམ་གྱི་

ངོར་སྟོང་ཉིད་གྲུབ་ཡོད་ལ། དགག་བྱའི་དོན་དམ་གྱི་ངོ་བོ་གྲུབ་མེད། དེ་ལྟར་དོན་
དམ་ལའང་གོ་བ་མི་འདྲ་བ་ལེན་གྱི་ཡོད་པ་རྣམས་ཀྱང་ཤེས་དགོས་པ་ཡིན།
ཀུན་རྟོག་ཐམས་ཅད་སྤང་པའི་ཕྱིར། །
སྟོང་ཉིད་བདུད་རྩི་སྟོན་མཛད་ན། །
གང་ཞིག་དེ་ལ་ཞེན་གྱུར་པ། །

དེ་ཉིད་ཁྱོད་ཀྱིས་ཤིན་ཏུ་སྨད། །

ཅེས་དེ་ལྟ་བུའི་སྟོང་ཉིད་དེ་རང་བཞིན་གྱིས་གྲུབ་པ་རེད་ཅེས་སྟོང་ཉིད་བདེན་

གྲུབ་ཏུ་བལྟས་ན། སེལ་དུ་མེད་ལ་ཧ་ཅང་ཉེན་ཆེ་བས་སྐྱོན་རེད་ཅེས་གསུངས་ཡོད།
ཡང་དབུ་མ་རྩ་བ་ཤེས་རབ་ལས།

གལ་ཏེ་སྟོང་མིན་ཅུང་ཟད་ཡོད། །

སྟོང་པ་ཅུང་ཟད་ཡོད་པར་འགྱུར། །
མི་སྟོང་ཅུང་ཟད་ཡོད་མིན་ན། །

སྟོང་པ་ཡོད་པར་ག་ལ་འགྱུར། །

ཞེས་སྟོང་ཉིད་རང་བཞིན་གྱིས་མ་གྲུབ་པར་གསུངས་ཡོད། གཞན་ཡང་མདོ་

ལས། ཕྱི་སྟོང་པ་ཉིད། ནང་སྟོང་པ་ཉིད། སྟོང་པ་ཉིད་སྟོང་པ་ཉིད་ཅེས་སོགས་སྟོང་

ཉིད་བཅུ་དྲུག་དང་། སྟོང་ཉིད་བཞི་ལ་སོགས་པ་གསུངས་ཡོད། དེ་བཞིན་དབུ་མ་རྩ་
བ་ཤེས་རབ་ལས།

140

༧གོང་ས་༧སྐྱབས་མགོན་ཆེན་པོ་མཆོག

སྟོང་པ་ཉིད་ལ་ལྟ་ཉེས་ན། །

ཤེས་རབ་ཆུང་རྣམས་ཕུང་བར་བྱེད། །

ཞེས་དང་། དེ་བཞིན་སྟོང་ཉིད་བདེན་གྲུབ་ཏུ་འཛིན་ན་སོར་མི་རུང་བའི་ལྟ་བ་

རེད་ཅེས་ཉེན་ཁ་ལྕི་བར་གསུངས་ཡོད།

བེམས་པོ་གཞན་དབང་སྟོང་པ་ཉིད། །
སྒྱུ་མ་བཞིན་དུ་རྐྱེན་འབྱུང་བར། །

མགོན་པོ་ཁྱོད་ཀྱིས་ཆོས་ཀུན་གྱི། །

དངོས་མེད་གོམས་པར་མཛད་པ་ལགས། །
ཁྱོད་ཀྱིས་ཅུང་ཞིག་མ་བསྐྱེད་ཅིང་། །
འགའ་ཡང་བཀག་པ་མ་མཆིས་ལ། །
སྔོན་གྱི་ཇི་ལྟར་ཕྱིས་དེ་བཞིན། །

ཞེས་པ་འདིར་མངོན་རྟོགས་རྒྱན་ལས།
འདི་ལ་བསལ་བྱ་ཅི་ཡང་མེད། །

བཞག་པར་བྱ་བ་ཅུང་ཟད་མེད། །
ཡང་དག་ཉིད་ལ་ཡང་དག་ལྟ། །

ཡང་དག་མཐོང་ནས་རྣམ་པར་གྲོལ། །

ཞེས་པའི་ཚིག་འདིའི་དོན་མངོན་རྟོགས་རྒྱན་གྱི་བཀྲལ་ལུགས་ལྟར་བྱས་ན༑

དགག་བྱ་བདེན་གྲུབ་སྔར་ཡོད་ཅིང་སྟོང་ཉིད་སྒོམ་ཕྱིན་ཆད་ནས་སེལ་རྒྱུ་ཞིག་མེད་
ལ། སྔར་ནས་ཡོད་མྱོང་མེད་པ་ཞིག་དང་། རང་བཞིན་གྲུབ་པའི་དགག་བྱ་དེ་དུས་

141

ནང་ཆོས་ངོ་སྤྲོད་སེམས་ཀྱི་གསང་བ།

ནམ་ཡང་ཡོད་མྱོང་མེད་པས། འདི་ལ་བསལ་བྱ་ཅི་ཡང་མེད། །ཅེས་གསུངས།
བཞག་པར་བྱ་བ་ཅུང་ཟད་མེད། །

ཅེས་པས་བདེན་གྲུབ་ཀྱིས་སྟོང་པའི་སྟོང་ཉིད་སྒོམ་པའི་བློས་གསར་དུ་བཞག་

པ་ཞིག་དང་། དེ་ཡང་གདོད་མ་ནས་ཆོས་ཅན་གྲུབ་ཙམ་ནས་བལྟོས་གྲུབ་ཀྱི་རང་
བཞིན་ཡིན་པས། ཆོས་ཅན་གྲུབ་ཙམ་ནས་རང་བཞིན་སྟོང་པའི་རང་བཞིན་དུ་གྲུབ་
པ་ཤ་སྟག་ཡིན། དེས་ན།

བཞག་པར་བྱ་བ་ཅུང་ཟད་མེད། །

ཅེས་གསུངས། འོ་ན་སྟོང་ཉིད་སྒོམ་ཞེས་པ་གང་ཡིན་ཞེ་ན། སྣང་ཙམ་དེས་མ་

འཚིམ་པར་དོན་གྱི་ཡིན་ལུགས་རང་དབང་གིས་གྲུབ་པས་སྟོང་པ། མིང་ཙམ་བརྡ་
ཙམ་ཡིན་པའི་ཡང་དག་པའི་དོན་དངོས་པོའི་གནས་ཚོད་ལ་ཡིན་ལུགས་གང་ཞིག་
ཡིན་པ་དེ་ཡིན་པར་ཤེས་པར་བྱེད་དགོས་པ་དེ་ཡིན། དེས་ན།
ཡང་དག་ཉིད་ལ་ཡང་དག་ལྟ། །

ཞེས་གསུངས། དེ་ལྟར་ཤེས་དགོས་དོན་གང་ཞེ་ན།
ཡང་དག་མཐོང་ནས་རྣམ་པར་གྲོལ། །

ཡང་དག་པར་ཕྱིན་ཅི་ལོག་ཏུ་རྟོགས་ན་ཕུངས་བར་གྱུར་པས། ཡང་དག་པར་

ཕྱིན་ཅི་ལོག་ཏུ་རྟོགས་པ་དེས་སེལ་ཐབས་ནི་སྨོན་ལམ་བརྒྱབ་ནས་སེལ་མི་ཐུབ་ལ།
བྱང་ཆུབས་སེམས་བསྒོམས་ནས་ཀྱང་སེལ་མི་ཐུབ་སྟེ། རྣམ་འགྲེལ་ལས།
བྱམས་སོགས་རྨོངས་དང་འགལ་མེད་ཕྱིར། །
ཤིན་ཏུ་ཉེས་པ་ཚར་གཅོད་མིན། །

142

༧གོང་ས་༧སྐྱབས་མགོན་ཆེན་པོ་མཆོག

ཞེས་གསུངས་པ་དང་དོན་གཅིག་པས།

ཡང་དག་ཉིད་ལ་ཡང་དག་ལྟ། །

ཡང་དག་མཐོང་ནས་རྣམ་པར་གྲོལ། །

ཞེས་གསུངས་པ་ཡིན།

སྔོན་གྱི་ཇི་ལྟར་ཕྱིས་དེ་བཞིན། །

ཞེས་སྟོང་པ་ཉིད་དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང་།

རང་བཞིན་གྱིས་སྟོང་པ་དེ་ནི་སྨད་པ་ཁོ་ནའོ་ཞེས་གསུངས་པ་ལྟར། སྔོན་ནས་རང་
བཞིན་གྱིས་མེད་པ་ཡིན་པ་ལས། སྔར་རང་བཞིན་གྱིས་གྲུབ་པ་ལ་ཕྱིས་རང་བཞིན་
བསལ་ནས་རང་བཞིན་གྱིས་སྟོང་པ་ཞིག་མིན་ཞེས་གསུངས།
དེ་བཞིན་ཉིད་ནི་ཐུགས་སུ་ཆུད། །

འཕགས་པ་རྣམས་ཀྱིས་བསྟན་པ་ཡི། །

བསྒོམ་མ་ཞུགས་པར་མཚན་མེད་འདི། །
རྣམ་པར་ཤེས་པར་འགར་འགྱུར་རམ། །
མཚན་མ་མེད་ལ་མ་ཞུགས་པར། །

ཐར་པ་མེད་ཅེས་གསུངས་པའི་ཕྱིར། །
དེ་ཕྱིར་ཁྱོད་ཀྱིས་ཐེག་ཆེན་རྣམས། །
མ་ལུས་པར་ནི་དེ་ཉིད་བསྟན། །

བསྟོད་པའི་སྣོད་ཁྱོད་བསྟོད་པ་ལས། །

བདག་གིས་བསོད་ནམས་གང་ཐོབ་པ། །

143

ནང་ཆོས་ངོ་སྤྲོད་སེམས་ཀྱི་གསང་བ།

དེས་ནི་འགྲོ་བ་མ་ལུས་རྣམས། །

མཚན་མའི་འཆིང་ལས་གྲོལ་གྱུར་ཅིག །

འཇིག་རྟེན་ལས་འདས་པར་བསྟོད་པ། སློབ་དཔོན་འཕགས་པ་ཀླུ་སྒྲུབ་ཀྱིས་

མཛད་པ་རྫོགས་སོ། །རྒྱ་གར་གྱི་མཁན་པོ་ཀྲ�ཥྞ་པཎྜི་ཏ་དང་། ལོ་ཙཱ་བ་ཚུལ་ཁྲིམས་
རྒྱལ་བས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།

འཇིག་རྟེན་ལས་འདས་པ་བསྟོད་པ་ནི་ལུང་རྒྱུན་ཙམ་ཡིན་ལ། འདི་ཙམ་གྱིས་

གྲུབ་པ་ཡིན།།

།།

144

རྟེན་འབྲེལ་བསྟོད་པའི་བཀའ་ཁྲིད།

རྟེན་འབྱུང་གསུངས་པ་བསྟོད་པའི་སྒོ་ངོ་མཚར་ཅན་དུ་བསྒྲུབས་པ།
དེ་ནས་རྟེན་འབྲེལ་བསྟོད་པ་ནི་རྗེ་བདག་ཉིད་ཆེན་པོའི་གསུང་ཡིན་ལ།
ན་མོ་གུ་རུ་མཉཛུ་གྷོ་ཥ་ཡ། །

གང་ཞིག་གཟིགས་ཤིང་གསུངས་པ་ཡིས། །
མཁྱེན་དང་སྟོན་པ་བླ་ན་མེད། །

རྒྱལ་བ་རྟེན་ཅིང་འབྲེལ་བར་འབྱུང་། །

གཟིགས་ཤིང་འདོམས་པ་དེ་ལ་འདུད། །

ཅེས་པའི་གང་སྒྲ་ནི། སུམ་ཅུ་པ་ལས། ཅི་ཇི་སུ་གང་སྤྱི་སྒྲ་སྟེ། །ཞེས་གསུངས་

པ་ལྟར་སྤྱི་སྒྲ་ཡིན། དེ་ཡང་ཚིག་གྲོགས་ཀྱི་སྟོབས་ཀྱིས་སྤྱི་སྒྲ་བྱེ་བྲག་ལ་འཇུག་པ་

ཡོད་ཀྱང་། སྐབས་འདིར་གང་སྒྲ་དེ་གང་ལ་འཇུག་ཅེ་ན། རྟེན་འབྱུང་གི་ལྟ་བ་དེར་
འཇུག་ཅིང་། རྟེན་འབྱུང་གི་ལྟ་བ་གང་ཞིག་གཟིགས་པས་མཁྱེན་པ་བླ་ན་མེད་པར་

འགྱུར་བ་དང་། རྟེན་འབྱུང་གི་དོན་གང་ཞིག་གསུངས་པས་སྟོན་པ་བླ་ན་མེད་པར་
འགྱུར་བར་བྱེད་པ། སྨྲ་བ་ཟླ་མེད་པར་འགྱུར་བའི་བརྗོད་བྱ་རྟེན་ཅིང་འབྲེལ་བར་

འབྱུང་བ་དེ་རང་གི་ཇི་བཞིན་གཟིགས་ནས་གཞན་ལ་ཕྱིན་ཅི་མ་ལོག་པར་རང་དབང་
གི་སྒོ་ནས་འདོམས་པར་མཛད་པའི་སྟོན་པ་དེ་ལ་འདུད་ཅེས་གསུངས་པ་ཡིན། འོ་ན་

145

ནང་ཆོས་ངོ་སྤྲོད་སེམས་ཀྱི་གསང་བ།

རྟེན་འབྲེལ་ཞེས་པ་དེ་ལྟ་བུའི་གལ་འགངས་ཆེན་པོ་ཡིན་ཚུལ་གང་ཞེ་ན།
འཇིག་རྟེན་རྒུད་པ་ཇི་སྙེད་པ། །
དེ་ཡི་རྩ་བ་མ་རིག་སྟེ། །

ཞེས་གསུངས་པ་ལྟར་སྡུག་བསྔལ་གྱི་རྩ་བ་མ་རིག་པས་བྱས་ཤིང་། འཁོར་བ་

དང་མྱང་འདས་གཉིས་ཀྱི་འཁོར་བ་ཞེས་པ་ནི། དེ་ཁོ་ན་ཉིད་མ་རིག་ན་འཁོར་བ་
དང་། དེ་ཁོ་ན་ཉིད་རིག་ན་ཐར་པ་མྱང་འདས་ཡིན་པར་གསུངས་ཡོད། དེས་ན་མ་
རིག་པ་སེལ་བ་ལ། བསགས་སྦྱང་བྱས་ནས་མ་རིག་པ་སེལ་མི་ཐུབ་ལ༑ སྨོན་ལམ་

བརྒྱབ་ནས་མ་རིག་པ་སེལ་མི་ཐུབ། སྔགས་བགྲངས་ནས་ཀྱང་ཐད་ཀར་མ་རིག་པ་
སེལ་མི་ཐུབ། བྱང་ཆུབ་ཀྱི་སེམས་བསྒོམས་ནས་ཀྱང་མ་རིག་པ་སེལ་མི་ཐུབ། མ་
རིག་པ་སེལ་བ་ལ་མ་རིག་པས་ཇི་ལྟར་བཟུང་བ་ལྟར་དོན་གྱི་ངོས་ནས་གྲུབ་པ་

གཏན་ནས་མེད་པ་ཁོ་ཐག་ཆོད་པའི་བློ་དེ་ཉིད་རིམ་བཞིན་ཇེ་གོམས་སུ་གྱུར་ན་རྗེས་
སུ་མ་རིག་པ་སེལ་བ་ཞིག་ཡོང་གི་ཡོད། དེས་ན༑

གང་ཞིག་མཐོང་བས་དེ་ལྡོག་པ། །

རྟེན་ཅིང་འབྲེལ་བར་འབྱུང་བར་གསུངས། །

ཞེས་གསུངས།

དེ་ཚེ་བློ་དང་ལྡན་པ་ཡིས། །

རྟེན་ཅིང་འབྲེལ་བར་འབྱུང་བའི་ལམ། །
ཁྱོད་ཀྱི་བསྟན་པའི་གནད་ཉིད་དུ། །
ཇི་ལྟར་ཁོང་དུ་ཆུད་མི་འགྱུར། །

146

༧གོང་ས་༧སྐྱབས་མགོན་ཆེན་པོ་མཆོག

ཞེས་སངས་རྒྱས་ཀྱི་བསྟན་པའི་ཐུན་མོང་མ་ཡིན་པའི་ཁྱད་ཆོས་དང་། གནད་

འགག་སྟེ་ཐར་པ་དང་ཐམས་ཅད་མཁྱེན་པ་ཡོད་པའི་སྒྲུབ་བྱེད་མཐར་ཐུག་སྟོད་ཉིད་
ཀྱི་ལྟ་བ་དེ་ཆགས་ཡོད། སྤྱིར་ཚད་མ་རྣམ་འགྲེལ་ལས།
དེ་ནི་གཏན་དུ་བ་མིན་ཏེ། །

རྒྱུ་ལ་གགས་སོགས་སྲིད་ཕྱིར་རོ། །

ཞེས་སྤྱིའི་རིགས་པ་རྣམས་བསྒྲུབ་ཡོང་གི་ཡོད། ཞིབ་ཚགས་ཀྱི་ཐོག་ཏུ་ཕྱིན་

ན་སྟོང་ཉིད་ཀྱི་ལྟ་བའི་ཐོག་ནས་ཐར་པ་བསྒྲུབ་དགོས་པ་ལས་དེ་མིན་གྱིས་ཧ་ཅང་
ཁག་པོ་ཡིན།

དེ་ལྟ་ལགས་ན་མགོན་ཁྱོད་ལ། །

བསྟོད་པའི་སྒོར་ནི་སུ་ཞིག་གིས། །

བརྟེན་ནས་འབྱུང་བ་གསུངས་པ་ལས། །
ངོ་མཚར་གྱུར་པ་ཅི་ཞིག་རྙེད། །

འོ་ན་རྟེན་ནས་འབྱུང་བའི་དོན་གང་ཞེ་ན།

གང་གང་རྐྱེན་ལ་རག་ལས་པ། །

དེ་དེ་རང་བཞིན་གྱིས་སྟོང་ཞེས། །

གསུངས་པ་འདི་ལས་ཡ་མཚན་པའི། །

ལེགས་འདོམས་ཚུལ་ནི་ཅི་ཞིག་ཡོད། །

ཅེས་བཅོམ་ལྡན་འདས་ཀྱིས། ཆོས་གང་ཞིག་ཡིན་ན་ཡང་རྐྱེན་ལ་རག་ལུས་པ་

རེད་ཅེས་གསུངས་པ་འདིས་རྐྱེན་ལ་རག་མ་ལུས་པའི་རང་དབང་བ་མེད་པ་འདོད་

147

ནང་ཆོས་ངོ་སྤྲོད་སེམས་ཀྱི་གསང་བ།

ཀྱི་ཡོད། སྣང་ཞིང་སྲིད་པའི་ཆོས་ཐམས་ཅད་རྒྱུ་དང་རྐྱེན་ལ་བརྟེན་ནས་བྱུང་བ་དང་།

རྒྱུ་རྐྱེན་ལ་རག་ལུས་པ་རེད་ཅེས་གསུངས་པ་ནི་བསམ་གྱིས་མི་ཁྱབ་པའི་རིགས་པ་

ཆེན་པོ་ཞིག་དང་། བསམ་གྱིས་མི་ཁྱབ་པའི་ལེགས་བཤད་ཆེན་པོ་ཞིག་རེད་འདུག་
ཅེས་གསུངས་པ་ཡིན།

གང་དུ་བཟུང་བས་བྱིས་པ་རྣམས། །

མཐར་འཛིན་འཆིང་བ་བརྟན་བྱེད་པ། །
དེ་ཉིད་མཁས་ལ་སྤྲོས་པ་ཡི། །
དྲ་བ་མ་ལུས་གཅོད་པའི་སྒོ། །

དོན་གང་ཞིག་བཟུང་བས་བྱིས་པ་སོ་སོའི་སྐྱེ་བོ་རྨོངས་པའི་གཞན་དབང་དུ་

གྱུར་པ་རྣམས་ཀྱིས་ཆོས་རྣམས་རང་བཞིན་གྱིས་གྲུབ་པར་འཛིན་པའི་འཛིན་པ་
བརྟན་དུ་འགྲོ་བ་ནི། རྒྱུས་འབྲས་བུ་སྐྱེ་གི་འདུག་ཅེས་བརྗོད་སྐབས། དེ་ལ་རྣམ་རྟོག་
གིས་བཅོས་པ་ཙམ་མིན་པར་དོན་གྱི་ངོས་ནས་ཡོད་པའི་མཛུབ་མོ་འཛུགས་ས་

ཞིག་ཆགས་ཡོད་ལ། རྒྱུ་འབྲས་ཀྱི་རྟེན་འབྲེལ་འདུག་ཅེས་རྒྱུ་འབྲས་ཀྱི་རྟེན་འབྱུང་

རྒྱུ་མཚན་ལ་བཀོད་ནས། རང་བཞིན་གྱིས་ཡོད་པ་དེ་སྒྲུབ་ཡོང་གི་ཡོད། དེས་ན།

གང་དུ་བཟུང་བའི་བྱིས་པ་རྣམས་མཐར་འཛིན་གྱི་འཆིང་བ་སྟེ། མཐའ་དང་མཐར་
ཞེས་པའི་དག་སྡེབ་གཉིས་ལས་འ་མཐའ་ལས་ར་མཐའ་ཅན་འདི་ལེགས་པ་འདུག
མཐའ་ཞེས་པ་ཆད་པའི་མཐའ་དང་རྟག་པའི་མཐའ་ཞེས་མཐའ་གཉིས་བརྗོད་ཀྱི་ཡོད་

པ་དེར་གོ་ཆོག་ཀྱང་། མཐར་ཞེས་པ་ལ་ལ་དོན་གྱི་ཕྲད་ཡོད་པས་ཅུང་ཟད་ཁ་གསལ་
བ་ཡོད། མཐར་འཛིན་པའི་འཆིང་བ་བརྟན་པར་བྱེད་པ་དེ་ཉིད་མཁས་པ་ལ་སྤྲོས་པའི་

148

༧གོང་ས་༧སྐྱབས་མགོན་ཆེན་པོ་མཆོག

དྲ་བ་མ་ལུས་པ་གཅོད་པའི་སྒོ། ཞེས་པའི་སྤྲོས་པ་ནི། རྣམ་རྟོག་གི་སྤྲོས་པ་སོགས་
སྤྲོས་མང་དུ་ཡོད། ལྷག་པར་བདེན་འཛིན་གང་ལ་བརྟེན་ནས་སྐྱེ་བའི་ཆོས་ཅན་གྱི་
དམིགས་པའི་སྤྲོས་པ་དེ་བཤིག་ཡོང་གི་ཡོད་ལ། དེ་ལྟར་སྤྲོས་པ་མང་དུ་ཡོད་པའི་
སྤྲོས་པའི་དྲ་བ་མཐའ་དག་རྟེན་འབྱུང་གི་ལྟ་བས་སེལ་གྱི་ཡོད།
བསྟན་འདི་གཞན་དུ་མ་མཐོང་བས། །
སྟོན་པ་ཞེས་བྱ་ཁྱོད་ཉིད་དེ། །
ཝ་སྐྱེས་ལ་ནི་སེངྒེ་བཞིན། །

མུ་སྟེགས་ཅན་ལའང་གཅམ་བུའི་ཚིག །

དངོས་གནས་དོན་བཞིན་གཟིགས་ནས་ལེགས་གསུངས་པ་སྟེ། སློབ་དཔོན་

དབྱིག་གཉེན་གྱིས།

གང་ཞིག་ཀུན་ལ་མུན་པ་གཏན་བཅོམ་ཞིང་། །

འཁོར་བའི་འདམ་ལས་འགྲོ་བ་དྲངས་མཛད་པ། །
དོན་བཞིན་སྟོན་པ་དེ་ལ་ཕྱག་འཚལ་ནས། །

ཞེས་གསུངས་པ་ལྟར། དོན་བཞིན་སྟོན་པ་ཞིག་ཆགས་ཀྱི་ཡོད། དེས་ན། ཁྱེད་

ནི་སྟོན་པ་ཞེས་སྟོན་པའི་མཚན་དོན་མཐུན་དུ་འགྲོ་བ་ཞིག་རེད་འདུག་ཅེས་དང་། དེ་
ལས་གཞན་པའི་སྟོན་པ་རྣམས་ཝ་སྐྱེས་ལ་སེང་གེ་ཞེས་ཐ་སྙད་བཏགས་པ་ལྟར་
གཅམ་བུའི་ཚིག་རེད་ཅེས་གསུངས་པ་ཡིན།

ཨེ་མའོ་སྟོན་པ་ཨེ་མའོ་སྐྱབས། །

ཨེ་མའོ་སྨྲ་མཆོག་ཨེ་མའོ་མགོན། །

149

ནང་ཆོས་ངོ་སྤྲོད་སེམས་ཀྱི་གསང་བ།

རྟེན་འབྲེལ་གྱི་དོན་རང་དབང་དུ་འདོམས་པ་རྒྱུ་མཚན་དུ་བྱས་ཏེ། ངོ་མཚར་

བའི་ཚིག་ཨེ་མའོ་ཞེས་དངོས་གནས་སྨྲ་བ་ཟླ་མེད་པའི་སྟོན་པ་རེད་ཅེས་གསུངས།
བདེན་འཛིན་གྱིས་ང་ཚོ་ཕུང་གི་ཡོད་སྟབས། བདེན་འཛིན་བཟློག་ཆེད་དངོས་ཀྱི་

གཉེན་པོ་དམར་རྗེན་དུ་སྟོན་པའི་སྒོ་ནས་བདེན་འཛིན་ལས་གྲོལ་བར་མཛད་པས་ན།

དངོས་གནས་སྐྱབས་རེད་ཅེས་དང་། ཨེ་མའོ་སྨྲ་མཆོག་ཅེས་པ་ནི། གང་ཟག་ལ་མི་

རྟོན་ཆོས་ལ་རྟོན། དེ་ཡང་ཚིག་ལ་མི་རྟོན་དོན་ལ་རྟོན་ཞེས་གསུངས་པ་ལྟར། དངོས་

གནས་སྟོན་པས་རྟེན་འབྱུང་གི་དེ་ཁོ་ན་ཉིད་གསུངས་པའི་ལུང་དེ་སྨྲ་བ་མཆོག་ཏུ་
གྱུར་པ་དང་། དེ་ལྟ་བུའི་བླང་དོར་གྱི་གནས་སྟོན་པའི་སྒོ་ནས་གདུལ་བྱ་རྣམས། རྒྱུ་
འབྲས་ཀྱི་རྟེན་འབྲེལ་ཤེས་པའི་ཐོག་ནས་མི་དགེ་བཅུ་སྤོང་གི་ཚུལ་ཁྲིམས་དང་། རྟེན་
ནས་བཏགས་པའི་རྟེན་འབྱུང་ཤེས་པའི་སྒོ་ནས་ངེས་ལེགས་སྒྲུབ་ཀྱི་ཡོད།

དེས་ན་མངོན་མཐོ་སྒྲུབ་པ་དེ་རྟེན་འབྱུང་གི་ལྟ་བའི་ཐོག་ནས་ཡོང་བ་དང་། ངེས་

ལེགས་སྒྲུབ་པ་དེ་ཡང་རྟེན་འབྱུང་གི་ལྟ་བའི་ཐོག་ནས་ཡོང་གི་ཡོད། དེ་ཡང་རྒྱུ་
འབྲས་ཀྱི་རྟེན་འབྱུང་ཉམས་སུ་བླངས་པའི་ཐོག་ནས་མངོན་མཐོ་སྒྲུབ་པ་དང་། རྟེན་

ནས་བཏགས་པའི་རྟེན་འབྲེལ་ཉམས་སུ་བླངས་པའི་ཐོག་ནས་ཐར་པ་སྒྲུབ་པ་བཅས།
མདོར་ན་གནས་སྐབས་དང་མཐར་ཐུག་གི་འདོད་དོན་མཐའ་དག་སྦྱིན་པར་མཛད་
མཁན་གྱི་མགོན་པོ་སྟེ།

རྟེན་ཅིང་འབྲེལ་འབྱུང་ལེགས་གསུངས་པའི། །
སྟོན་པ་དེ་ལ་བདག་ཕྱག་འཚལ། །

ཞེས་གསུངས།

150

༧གོང་ས་༧སྐྱབས་མགོན་ཆེན་པོ་མཆོག

སྟོང་པ་རྟེན་འབྱུང་གི་དོན་དུ་བཞེད་ཅིང་གསུངས་པའི་ཚུལ་ལ་བསྟོད་པ།
ཕན་མཛད་ཁྱོད་ཀྱིས་འགྲོ་བ་ལ། །

སྨན་པའི་སླད་དུ་བཀའ་བསྩལ་པ། །
བསྟན་པའི་སྙིང་པོ་སྟོང་པ་ཉིད། །
ངེས་པའི་རྒྱུ་མཚན་ཟླ་མེད་པ། །

རྟེན་ཅིང་འབྲེལ་བར་འབྱུང་བའི་ཚུལ། །

ཞེས་དངོས་པོ་རང་བཞིན་གྱིས་གྲུབ་པར་འཛིན་མཁན་གྱི་དངོས་སྨྲ་བ་ལྟ་བུར་

རྟེན་འབྱུང་རྒྱུ་མཚན་དུ་བྱས་ཏེ་རང་བཞིན་གྱིས་མེད་ཅེས་བརྗོད་ན་འགལ་རྟགས་ཏེ།

དེ་ཡང་རང་བཞིན་གྱིས་ཡོད་དེ། དོན་གྱི་ངོས་ནས་གྲུབ་པས་རྒྱུ་འབྲས་ཀྱི་རྟེན་
འབྱུང་བློས་བཅོས་པ་མ་ཡིན་པར་ཕར་ངོས་ནས་ཡོང་གི་འདུག་ཅེས་ཤོད་ཀྱི་ཡོད།

རྟེན་ཅིང་འབྲེལ་བར་འབྱུང་བ་རྒྱུ་མཚན་དུ་བྱས་ཏེ་རང་བཞིན་གྲུབ་པར་བསྒྲུབ་ཡོང་
གི་ཡོད། དེ་ལྟ་བུའི་ལྟ་བ་འདོད་མཁན་དེར། རྟེན་འབྱུང་གི་གཏན་ཚིགས་བཀོད་ན་
འགལ་རྟགས་ཆགས་ཀྱི་ཡོད།

ཡང་རྟེན་འབྱུང་གཏན་ནས་ཁས་མི་ལེན་ཞིང་། རྒྱུ་འབྲས་ཀྱི་འབྲེལ་བ་ཁས་

བླངས་ཀྱང་། རྒྱུ་འབྲས་བྱེད་པ་པོ་རྟག་གཅིག་རང་དབང་བ་འདོད་མཁན་དེར་རྟེན་

འབྱུང་གི་ལྟ་གྲུབ་དེ་ཉིད་མ་གྲུབ་པ་ཡིན། རང་བཞིན་མེད་པའི་སྒྲུབ་བྱེད་ལ་རྟེན་ཅིང་
འབྲེལ་བར་འབྱུང་བ་ཞེས་བཀོད་སྐབས། དེ་ནི་མ་གྲུབ་པའི་གཏན་ཚིགས་ཆགས་ཀྱི་
ཡོད།

འགལ་བ་དང་ནི་མ་གྲུབ་པར། །

151

ནང་ཆོས་ངོ་སྤྲོད་སེམས་ཀྱི་གསང་བ།

མཐོང་བ་འདི་ཡིས་ཁྱོད་ཀྱི་ལུགས། །
ཇི་ལྟར་ཁོང་དུ་ཆུད་པར་ནུས། །

འོ་ན། ཁྱོད་ཀྱི་དགོངས་པ་གང་ཡིན་ཞེ་ན།

ཁྱོད་ནི་ནམ་ཞིག་སྟོང་པ་ཉིད། །

རྟེན་འབྱུང་དོན་དུ་མཐོང་བ་ན། །

རང་བཞིན་གྱིས་ནི་སྟོང་པ་དང་། །

བྱ་བྱེད་འཐད་པའང་མི་འགལ་ཞིང་། །
དེ་ལས་ལྡོག་པར་མཐོང་བ་ན། །
སྟོང་ལ་བྱ་བ་མི་རུང་ཞིང་། །

རང་བཞིན་གྱིས་སྟོང་པ་ལ་བྱ་བྱེད་འཇོག་མི་ཤེས་ཤིང་། བྱ་བྱེད་ཀྱི་ཕན་

གནོད་འཇོག་སྐབས། རང་བཞིན་གྱིས་སྟོང་པ་དེ་འཇོག་མི་ཤེས་པར་གྱུར་བས།
བྱ་དང་བཅས་ལ་སྟོང་མེད་པས། །

ཞེས་པས་ཡང་ན་རྟག་མཐའ་དང་ཆད་ལྟར་ལྷུང་བ་གང་རུང་ཆགས་ཀྱི་ཡོད། དེ་

ཡང་སྟོང་པ་ཁས་བླངས་ཤིང་། བྱ་བྱེད་འཁྲུལ་བ་རེད། གང་ཡང་མེད་ཅེས་བརྗོད་ན་
ཆད་ལྟ་དང་། ཡང་བྱ་བྱེད་དངོས་སུ་ཡོད་པས་ཡུལ་གྱི་ངོས་ནས་གྲུབ་ཡོད་ཅེས་
བརྗོད་ཀྱང་རྟག་མཐར་ལྷུང་གི་ཡོད། དེས་ན།

ཉམ་ངའི་གཡང་དུ་ལྟུང་བར་བཞེད། །

ཅེས་གསུངས།

དེ་ཕྱིར་ཁྱོད་ཀྱི་བསྟན་པ་ལ། །

152

༧གོང་ས་༧སྐྱབས་མགོན་ཆེན་པོ་མཆོག

རྟེན་འབྱུང་མཐོང་བ་ལེགས་པར་བསྔགས། །
དེ་ཡང་ཀུན་ཏུ་མེད་པ་དང་། །

རང་བཞིན་གྱིས་ནི་ཡོད་པས་མིན། །

ཞེས་རང་བཞིན་གྱིས་ཡོད་ན་གཞན་ལ་མི་བལྟོས་ཤིང་། གཞན་ལ་བལྟོས་མེད་

ནམ་མཁའི་མེ་ཏོག་ལྟར་གཏན་ནས་མེད་ཅིང་། ཐམས་ཅད་རྟེན་ནས་གྲུབ་པ་རེད་
ཅེས་གསུངས། དེས་ན།

ལྟོས་མེད་ནམ་མཁའི་མེ་ཏོག་བཞིན། །
དེས་ན་མ་བརྟེན་ཡོད་མ་ཡིན། །

ཞེས་གལ་ཏེ་ལྟོས་མེད་རང་དབང་གི་སྒོ་ནས་གྲུབ་པ་ཞིག་ཡོད་ན།
ངོ་བོས་གྲུབ་ན་དེ་འགྲུབ་པ། །

དེ་ཡང་།

རྒྱུ་དང་རྐྱེན་ལ་ལྟོས་པ་འགལ། །
གང་ཞིག་རྐྱེན་ལས་སྐྱེས་པ་དེ་མ་སྐྱེས། །
དེ་ལ་སྐྱེ་བའི་རང་བཞིན་ཡོད་མ་ཡིན། །

ཞེས་གསུངས་པ་ལྟར་དང་། གོང་དུ་གང་གང་རྐྱེན་ལ་རག་ལས་པ། །དེ་དེ་རང་

བཞིན་གྱིས་སྟོང་ཞེས། །ཞེས་པའི་གོ་དོན་འདིར་སླེབས་ཡོང་གི་ཡོད། ངོ་བོས་གྲུབ་
ན་ཁོ་རང་གིས་གྲུབ་པ་དང་། ཁོ་རང་གི་ངོས་ནས་གྲུབ་ན་གཞན་ལ་བལྟོས་མི་དགོས་

ཤིང་། དཔེར་ན། ང་ཚོའི་ཕལ་སྐད་དུའང་རང་རྐྱ་འཕེར་ན་གཞན་ལ་བལྟོས་མི་དགོས་
ལ། རང་རྐྱ་མི་འཕེར་ན་གཞན་བལྟོས་དགོས་པ་ཡིན། གཞན་ལ་བལྟོས་པ་ཞིག་ཡིན་

153

ནང་ཆོས་ངོ་སྤྲོད་སེམས་ཀྱི་གསང་བ།

ན་རང་རྐྱ་མི་འཕེར་བའི་རྟགས་ཡིན། དེ་ལྟར་ཆོས་གང་ཞིག་ཡིན་ཡང་རང་ཉིད་གྲུབ་

པ་དེ་གཞན་ལ་བལྟོས་ཡོད་ན་རང་རྐྱ་འཕེར་མེད། རང་རྐྱ་འཕེར་ཡོད་ན་གཞན་
བལྟོས་དགོས་དོན་མེད། དེས་ན།

ངོ་བོས་གྲུབ་ན་དེ་འགྲུབ་པ། །

རྒྱུ་དང་རྐྱེན་ལ་ལྟོས་པ་འགལ། །

ཞེས་གསུངས་པ་ཡིན།

དེ་ཕྱིར་བརྟེན་ནས་འབྱུང་བ་ལས། །

མ་གཏོགས་ཆོས་འགའ་ཡོད་མིན་པས། །

ཞེས་པ་ནི། རྒྱུན་རྐྱེན་སོགས་གཞན་ལ་བལྟོས་པའི་སྒོ་ནས་གྲུབ་པ་ཤ་སྟག་

ཡིན་སྟབས། བརྟེན་ནས་འབྱུང་བ་མ་ཡིན་པའི་ཆོས་འགའ་ཡང་མེད་པས་ན༑
རང་བཞིན་གྱིས་ནི་སྟོང་པ་ལས། །

མ་གཏོགས་ཆོས་འགའ་མེད་པར་གསུངས། །

རང་བཞིན་ཡོད་པ་ཞིག་ཡིན་ན་བཅོས་སུ་མེད་ལ། དེ་ལ་རྒྱུན་རྐྱེན་གྱིས་ཕན་

གནོད་མི་ཡོང་ཞིང་། དེས་ན།

རང་བཞིན་ལྡོག་པ་མེད་པའི་ཕྱིར། །

ཆོས་རྣམས་རང་བཞིན་འགའ་ཡོད་ན། །

ཞེས་ཉོན་མོངས་སྤོང་བ་མི་ཡོང་ཞིང་། ཉོན་མོངས་སྤོང་བ་མེད་ན་མྱང་འདས་

ཐོབ་རྒྱུ་མེད་པར་འགྱུར་བས།

མྱ་ངན་འདས་པ་མི་རུང་ཞིང་། །

154

༧གོང་ས་༧སྐྱབས་མགོན་ཆེན་པོ་མཆོག

སྤྲོས་ཀུན་ལྡོག་པ་མེད་པར་གསུངས། །
དེ་ཕྱིར་རང་བཞིན་རྣམ་བྲལ་ཞེས། །
སེངྒེའི་སྒྲ་ཡིས་ཡང་ཡང་དུ། །

མཁས་པའི་ཚོགས་སུ་ལེགས་གསུངས་པ། །
འདི་ལ་སུ་ཡིས་འགོང་བར་ནུས། །

ཞེས་རྒྱུ་མཚན་ཡང་དག་པའི་ཐོག་ནས་ཀླན་ཀ་བཙལ་བ་མི་ཡོང་བ་ཡིན།
སྟོང་པ་རྟེན་འབྱུང་གི་དོན་དུ་མཐོང་བའི་ཡོན་ཏན་བསྟན་པ།
རང་བཞིན་འགའ་ཡང་མེད་པ་དང་། །
འདི་ལ་བརྟེན་ནས་འདི་འབྱུང་བའི། །

རྣམ་གཞག་ཐམས་ཅད་འཐད་པ་གཉིས། །
མི་འགལ་འདུ་བ་སྨོས་ཅི་དགོས། །

ཁ་སང་ཞུས་པ་ལྟར།

སྟོང་པ་ཞེས་བྱ་དོན་བྱེད་པ། །

སྟོང་པའི་དོན་མིན་བདེན་པས་ཏེ། །

རྟེན་འབྱུང་རྒྱུ་ལས་རང་བཞིན་གྱིས། །
འབྱུང་བའི་དོན་མིན་སྒྱུ་མའི་ཚུལ། །

ཞེས་བརྟེན་ནས་འབྱུང་བ་རྒྱུ་མཚན་དུ་བྱས་ཏེ་མེད་པ་མིན་ལ། རང་ངོས་ནས་

ཡོད་པའང་མིན་ཞེས་མཐའ་གཉིས་ཅིག་ཅར་དུ་སེལ་ཐུབ་ཀྱི་ཡོད། དེ་ཡང་། ཅོ་ནེ་བླ་
མ་རིན་པོ་ཆེས།

155

ནང་ཆོས་ངོ་སྤྲོད་སེམས་ཀྱི་གསང་བ།

བརྟེན་ཞེས་ཆོས་ཉིད་མི་འདོར་ལ། །

བརྟེན་ཞེས་པའི་ཚིག་གི་གཞན་ལ་རག་ལུས་པ་དང་། གཞན་ལ་བལྟོས་པ་གོ་

བས། རང་དབང་གིས་གྲུབ་པས་སྟོང་པའི་ཆོས་ཉིད་དེ་མི་འདོར་བ་དང་།
འབྱུང་ཞེས་འཇིག་རྟེན་ཚུལ་ཡང་སྟོན། །

འབྱུང་ཞེས་པས་རྒྱུ་འབྲས་གཉིས་དང་། བྱ་བྱེད་ལས་གསུམ་འཐད་པ་དེ་གོ་

ཐུབ་ལ། ཐ་སྙད་དུ་གྲུབ་པ་དེ་ཡང་སྟོན་གྱི་ཡོད།

རིགས་ཚུལ་ཀུན་ལས་རྒྱལ་པོ་བཞིན། །

རྟེན་ཅིང་འབྲེལ་འབྱུང་ཚད་མའི་བཀའ། །

ཞེས་རྡོ་རྗེ་གཟེགས་མའི་གཏན་ཚིགས་དང་། ཡོད་མེད་སྐྱེ་འགོག་གི་གཏན་

ཚིགས། གཅིག་དུ་བྲལ་གྱི་གཏན་ཚིགས་ལྟ་བུས་སྟོང་ཕྱོགས་གཙོ་བོར་སྒྲུབ་ཀྱི་

ཡོད། ཇི་ལྟར་སྣང་བ་ལྟར་དོན་གྱི་ངོས་ནས་གྲུབ་པ་དེ་ཁེགས་པ་ཞིག་ལས། ཐ་སྙད་
དུ་ཡོད་པ་དེ་གཏན་ཚིགས་དེ་དག་གིས་དམིགས་བསལ་གོ་མི་ཐུབ་པ་ཡིན། དགག་

བྱ་ངེས་པའི་བློས་འདི་ཙམ་ཞིག་འགོག་པ་དང་། འདི་ཙམ་ཞིག་མི་འགོག་ཅེས་ཐོག་
མར་དགག་བྱ་ངེས་པའི་བློ་དེའི་ཐོག་གཅིག་དུ་བྲལ་གྱི་གཏན་ཚིགས་དང་། ཡོད་

མེད་སྐྱེ་འགོག་གི་གཏན་ཚིགས་སོགས་ལ་བསམ་བློ་གཏོང་གི་ཡོད། ཐ་སྙད་དུ་ཡོད་
པ་དེ་གཏན་ཚིགས་དེ་ཉིད་ཀྱིས་གོ་ཐུབ་པ་ཁག་པོ་ཡིན། སྐབས་འདིའི་རྟེན་འབྲེལ་
ཞེས་པའི་གཏན་ཚིགས་འདིས་ཐ་སྙད་དུ་ཡོད་པ་དེ་ཡང་གོ་ཐུབ་པ་ཞིག་ཡིན།
བརྟེན་ནས་འབྱུང་བའི་རྒྱུ་མཚན་གྱིས། །

མཐར་ལྟ་བ་ལ་མི་བརྟེན་ཞེས། །

156

༧གོང་ས་༧སྐྱབས་མགོན་ཆེན་པོ་མཆོག

ལེགས་གསུང་འདི་ནི་མགོན་ཁྱོད་ཀྱི། །
སྨྲ་བ་བླ་ན་མེད་པའི་རྒྱུ།ུ །

འདི་ཀུན་ངོ་བོས་སྟོང་པ་དང་། །

འདི་ལས་འདི་འབྲས་འབྱུང་བ་ཡི། །
ངེས་པ་གཉིས་པོ་ཕན་ཚུན་དུ། །

གེགས་མེད་པར་ནི་གྲོགས་བྱེད་པ། །
འདི་ལས་ངོ་མཚར་གྱུར་པ་དང་། །
འདི་ལས་རྨད་དུ་བྱུང་བ་གང་། །

ཚུལ་འདིས་ཁྱོད་ལ་བསྟོད་ན་ནི། །

བསྟོད་པར་འགྱུར་གྱི་གཞན་དུ་མིན། །

མགོན་པོ་ཀླུ་སྒྲུབ་ཀྱིས་མཛད་པའི་བྱང་ཆུབ་སེམས་འགྲེལ་ལས། དེ་ནི་ངོ་

མཚར་བས་ངོ་མཚར། །རྨད་དུ་བྱུང་བས་རྨད་དུ་བྱུང་། །ཞེས་གསུངས་པ་ལྟར་ཡིན།
བདག་པས་གཞན་གཅེས་པའི་བྱང་ཆུབ་ཀྱི་སེམས་དང་གཅིག རང་བཞིན་གྱིས་

གྲུབ་པ་ཐ་སྙད་དུ་ཡང་འགོག་པའི་རྟེན་འབྱུང་གི་དེ་ཁོ་ན་ཉིད་དང་གཉིས་ནི་ཧ་ལས་
དགོས་པ་ཞིག་རེད་འདུག རང་གིས་ཉམས་ལེན་ཞིག་བྱས་ཀྱང་འདི་ལས་ལྷག་པའི་

ཉམས་ལེན་བྱ་རྒྱུ་ཞིག་མེད། སྔོན་འགྲོའི་ཆོས་རྣམས་དགོས་ཀྱང་། རྩ་བ་འབབ་ས་
འདི་ཉིད་ཀྱི་ཐོག་ཏུ་བབ་དགོས་པས། འདི་ཉིད་ཧ་ཅང་གལ་ཆེན་པོ་ཡིན།

སྟོང་པ་རྟེན་འབྱུང་གི་དོན་དུ་མ་མཐོང་བའི་ཉེས་དམིགས་བསྟན་པ།
རྨོངས་པས་བྲན་དུ་བཟུང་བ་ཡིས། །

157

ནང་ཆོས་ངོ་སྤྲོད་སེམས་ཀྱི་གསང་བ།

གང་ཞིག་ཁྱོད་དང་ཞེ་འགྲས་པ། །

དེ་ཡིས་རང་བཞིན་མེད་པའི་སྒྲ། །

མི་བཟོད་གྱུར་ལ་མཚར་ཅི་ཡོད། །

རྟེན་འབྱུང་ཁས་མི་ལེན་མཁན་རྣམས་ནི་རང་རང་གི་གྲུབ་མཐའ་ཡིན་པས་ཁྱད་

པར་མེད་ལ། དེར་ཁག་མེད་ཅེས་གསུངས། དེ་ལྟར་མིན་པར།
ཁྱོད་ཀྱི་གསུང་གི་གཅེས་པའི་མཛོད། །

བརྟེན་ནས་འབྱུང་བ་ཁས་བླངས་ནས། །
སྟོང་ཉིད་ང་རོ་མི་བཟོད་པ། །

འདི་ལ་ཁོ་བོ་ངོ་མཚར་གྱུར། །
རང་བཞིན་མེད་ལ་བཀྲི་བའི་སྒོ། །

བླ་མེད་རྟེན་ཅིང་འབྲེལ་འབྱུང་གི །
མིང་ཉིད་ཀྱིས་ནི་རང་བཞིན་དུ། །
འཛིན་ན་ད་ཀོ་སྐྱེ་བོ་འདི། །

འཕགས་མཆོག་རྣམས་ཀྱིས་ལེགས་བགྲོད་པའི། །
འཇུག་ངོགས་ཟླ་དང་བྲལ་གྱུར་པ། །

ཁྱོད་དགྱེས་གྱུར་པའི་ལམ་བཟང་དེར། །
ཐབས་གང་གིས་ནི་བཀྲི་བར་བྱ། །

རང་བཞིན་མེད་པར་སྒྲུབ་པའི་སྒྲུབ་བྱེད་མཐར་ཐུག་རྟེན་ཅིང་འབྲེལ་བར་འབྱུང་

158

༧གོང་ས་༧སྐྱབས་མགོན་ཆེན་པོ་མཆོག

བ་ཞེས་པའི་རྒྱུ་མཚན་དེས་རང་བཞིན་གྱིས་གྲུབ་པའི་ཕྱོགས་ལ་རྒྱུ་མཚན་བཀོད་

པ་དང་། རང་བཞིན་མེད་པར་སྒྲུབ་པའི་སྒྲུབ་བྱེད་གཙོ་བོ་དེ་རང་བཞིན་ཡོད་པའི་
སྒྲུབ་བྱེད་ལ་བཀོད་ན། དེ་ནི་ཧ་ཅང་ཡ་མཚན་གྱི་གནས་ཡིན་ཞེས་གསུངས།

སྟོང་པ་རྟེན་འབྱུང་གི་དོན་དུ་གསུངས་པས་མཐར་ལྟ་སྤོང་ཞིང་བཀའ་ཐམས་

ཅད་ཚད་མར་བསྒྲུབས་པ།

རང་བཞིན་བཅོས་མིན་ལྟོས་མེད་དང་། །
རྟེན་འབྲེལ་ལྟོས་དང་བཅོས་མ་གཉིས། །

ཞེས་པའི་རང་བཞིན་ཞེས་པ་ནི་བཅོས་སུ་མེད་པ་དང་། ལྟོས་པ་མེད་པ་རེད་

ཅེས་དང་། རྟེན་འབྲེལ་ཞེས་པ་གཞན་ལ་བལྟོས་པ་དང་། བཅོས་མ་ཞིག་ཡིན་པས།
དེ་གཉིས་ནི།

ཇི་ལྟ་བུར་ན་གཞི་གཅིག་ལ། །

མི་འགལ་འདུ་བ་ཉིད་དུ་འགྱུར། །

དེ་ཕྱིར་བརྟེན་ནས་འབྱུང་བ་གང་། །

རང་བཞིན་གྱིས་ནི་གདོད་མ་ནས། །

རྣམ་པར་དབེན་ཡང་དེར་སྣང་བས། །
འདི་ཀུན་སྒྱུ་མ་བཞིན་དུ་གསུངས། །

སྣང་ཡང་མི་བདེན་པ་སྒྱུ་མ་ལྟ་བུར་གསུང་གི་ཡོད།
ཁྱོད་ཀྱིས་ཇི་ལྟར་བསྟན་པ་ལ། །

རྒོལ་བ་འགས་ཀྱང་ཆོས་མཐུན་དུ། །

159

ནང་ཆོས་ངོ་སྤྲོད་སེམས་ཀྱི་གསང་བ།

གླགས་མི་རྙེད་པར་གསུངས་པ་ཡང་། །

འདི་ཉིད་ཀྱིས་ནི་ལེགས་པར་འཁུམས། །

ཤེར་ཕྱིན་གྱི་དགོངས་པ་འགྲེལ་སྐབས། དངོས་ཟིན་ལྟར་དུ་ངོ་བོ་ཉིད་ཀྱིས་མ་

གྲུབ་ཅེས་བརྗོད་ན་སྐུར་འདེབས་ཆགས་ཀྱི་འདུག་སྙམ་པ་བློ་ཆུང་བ་དག་ལ་མདོ་སྡེ་
དགོངས་འགྲེལ་ལྟ་བུའི་ངོ་བོ་ཉིད་མེད་པ་གསུམ་ལ་དགོངས་ནས་ངོ་བོ་ཉིད་མེད་
པར་གསུངས་པ་ལས། རྒྱུ་འབྲས་ཀྱི་ཆོས་རྣམས་ངོ་བོ་མེད་པ་མིན་ཞེས་བཀྲལ་

དགོས་པ་ཡིན། དེ་ལྟ་བུའི་ངོ་བོ་ཉིད་ཀྱིས་མེད་ན་གཏན་མེད་དུ་ཐལ་བར་འགྲོ་གི་
འདུག་སྙམ་པའི་དོགས་པ་སྐྱེས་ཏེ། མདོར་ན་ཤེར་ཕྱིན་གྱི་དགོངས་པ་ཡང་གཞན་དུ་

བཀྲལ་དགོས་པ་ནི། བཅོམ་ལྡན་རང་ཉིད་ཀྱིས་ཀྱང་གདུལ་བྱའི་དབང་གིས་འགྲེལ་
བཤད་འདི་ལྟར་བསྐྱོན་གྱི་ཡོད།

དེ་བཞིན་སློབ་དཔོན་ཐོགས་མེད་སོགས་ཀྱིས་ཀྱང་། གདུལ་བྱའི་དབང་གིས་

དགོངས་པ་འདི་ལྟར་བླངས་ནས་བཀྲལ་གནང་གི་ཡོད་ལ། འདི་རྣམས་དོན་ལ་
གནས་པ་ཞིག་ཆགས་ཡོད། དེ་ལ་མགོན་པོ་ཀླུ་སྒྲུབ་ཀྱིས་མཛད་པའི་དབུ་མ་རྩ་བ་

ཤེས་རབ་ཀྱི་རབ་བྱེད་ཉེར་བཞི་པ་ལས། དངོས་སྨྲ་བའི་རྩོད་པ་རྣམས་བཀོད་ནས་
རྩོད་ལན་བསྐྱོན་སྐབས།

རྟེན་ཅིང་འབྲེལ་བར་འབྱུང་བ་གང་། །
དེ་ནི་སྟོང་པ་ཉིད་དུ་བཤད། །

ཅེས་སོགས་གསུངས་ཡོད། དངོས་སྨྲ་བའི་རྩོད་པ་ནི། སྟོང་ཉིད་ཀྱི་དགོས་པ་

དང་། སྟོང་ཉིད་ཀྱི་ངོ་བོ། སྟོང་ཉིད་ཀྱི་དོན་བཅས་མ་ཤེས་པ་བཅས་ཀྱི་ཐོག་ནས་སྐྱོན་

160

༧གོང་ས་༧སྐྱབས་མགོན་ཆེན་པོ་མཆོག

དེ་ལྟར་ལྷག་པ་རེད་གསུང་གི་ཡོད།

དེ་ཡང་སྟོང་ཉིད་ཀྱི་དགོས་པ་ནི། ཕྱིན་ཅི་ལོག་གི་འཛིན་པ་མཐའ་དག་སེལ་

དགོས་ཤིང་། དེ་ལ་དམིགས་གཏད་མཐའ་དག་བཤིག་དགོས་པ་དེ་ཡིན། དེས་ན་ཐ་
སྙད་དུ་རང་མཚན་བཞག་ན་དམིགས་གཏད་བཤིག་མི་ཐུབ་པས་སྟོང་ཉིད་ཀྱི་དགོས་

པ་གསུངས་ཤིང་། སྟོང་ཉིད་ཀྱི་ངོ་བོ་ནི། སྟོང་པ་ཉིད་ཀྱི་དོན་མངོན་དུ་གྱུར་པའི་

གནས་སྐབས་སུ་རྣམ་རྟོག་གི་སྤྲོས་པ་ཞི་བ་སོགས་གསུང་གི་ཡོད། སྟོང་ཉིད་ཀྱི་དོན་
ནི།

རྟེན་ཅིང་འབྲེལ་བར་འབྱུང་བ་གང་། །
དེ་ནི་སྟོང་པ་ཉིད་དུ་བཤད། །

དེ་ནི་བརྟེན་ནས་གདགས་པ་སྟེ། །
དེ་ཉིད་དབུ་མའི་ལམ་ཡིན་ནོ། །

གང་ཕྱིར་རྟེན་འབྱུང་མ་ཡིན་པའི། །
ཆོས་འགའ་ཡོད་པ་མ་ཡིན་པ། །
དེ་ཕྱིར་སྟོང་པ་མ་ཡིན་པའི། །

ཆོས་འགའ་ཡོད་པ་མ་ཡིན་ནོ། །

ཞེས་གསུངས་པ་དེ་ཡིན། དབུ་མ་རྩ་བ་ཤེས་རབ་ཀྱི་ཤོ་ལོ་ཀ་གཉིས་པོ་འདི་

དོན་གཉེར་ཡོད་མཁན་རྣམས་ཀྱིས་བློ་འཛིན་བྱེད་དགོས་པ་ཡིན།
ཅི་སླད་ཅེ་ན་འདི་བཤད་པས། །

མཐོང་དང་མ་མཐོང་དངོས་པོ་ལ། །

161

ནང་ཆོས་ངོ་སྤྲོད་སེམས་ཀྱི་གསང་བ།

སྒྲོ་འདོགས་པ་དང་སྐུར་འདེབས་ཀྱི། །
གོ་སྐབས་རིང་དུ་མཛད་ཕྱིར་རོ། །

འདི ས ་སྒྲོ ་འདོ གས་སེལ་བ་མ་ཟད། སྐུ་འདེབ ས་ཀྱང་སེ ལ་གྱི ་འདུག་ཅེ ས ་

གསུངས་པ་ཡིན།

ཁྱོད་ཀྱི་སྨྲ་བ་ཟླ་མེད་པར། །

མཐོང་བའི་རྒྱུ་མཚན་རྟེན་འབྱུང་གི །

ལམ་འདི་ཉིད་ཀྱིས་གསུང་གཞན་ཡང་། །
ཚད་མར་གྱུར་པར་ངེས་པ་སྐྱེ། །

ཁྱོད་ཀྱི་སྨྲ་བ་ཟླ་མེད་པ་རྟེན་འབྱུང་ངམ་རྟེན་འབྱུང་གི་ལྟ་གྲུབ་ཀྱི་ལམ་འདི་ཉིད་

ཀྱིས་ཞེས་བྱེད་སྒྲ་སྦྱར་ནས། ཀུན་རྫོབ་པའི་དོན་སྟོན་པའི་གསུང་ལའང་བསླུ་བ་མེད་
པ་རེད་ཅེས་ཚད་མར་གྱུར་པའི་ངེས་པ་སྐྱེས་ཞེས་གསུངས་པ་ཡིན།

སྟོན་པ་ཉག་ཅིག་གྲོལ་བ་དོན་གཉེར་ལ་མི་བསླུ་བར་བསྒྲུབས་པ།
དོན་བཞིན་གཟིགས་ནས་ལེགས་གསུངས་པ། །
ཁྱོད་ཀྱི་རྗེས་སུ་སློབ་པ་ལ། །

རྒུད་པ་ཐམས་ཅད་རིང་དུ་གྱུར། །
ཉེས་ཀུན་རྩ་བ་ལྡོག་ཕྱིར་རོ། །

ཁྱོད་ཀྱི་བསྟན་ལས་ཕྱིར་ཕྱོགས་པས། །
ཡུན་རིང་ངལ་བ་བསྟེན་བྱས་ཀྱང་། །

ཕྱི་ཕྱིར་སྐྱོན་རྣམས་བོས་པ་བཞིན། །

162

༧གོང་ས་༧སྐྱབས་མགོན་ཆེན་པོ་མཆོག

བདག་ཏུ་ལྟ་བ་བརྟན་ཕྱིར་རོ། །

ཨེ་མའོ་མཁས་པས་འདི་གཉིས་ཀྱི། །
ཁྱད་པར་ཁོང་དུ་ཆུད་གྱུར་པ། །
དེ་ཚེ་རྐང་གི་ཁོང་ནས་ནི། །

ཁྱོད་ལ་ཅི་ཕྱིར་གུས་མི་འགྱུར། །
ཁྱོད་གསུང་དུ་མ་ཅི་ཞིག་སྨོས། །

ཆ་ཤས་རེ་ཡི་དོན་ཙམ་ལའང་། །
འོལ་སྤྱི་ཙམ་གྱི་ངེས་རྙེད་པ། །

དེ་ལའང་མཆོག་གི་བདེ་བ་སྟེར། །

རྗེ་རིན་པོ་ཆེ་རང་ཉིད་ཀྱི་ལོ་རྒྱུས་གསུངས་པ་ལ།

ཀྱི་ཧུད་བདག་བློ་རྨོངས་པས་བཅོམ། །
འདི་འདྲའི་ཡོན་ཏན་ཕུང་པོ་ལ། །

རིང་ནས་སྐྱབས་སུ་སོང་གྱུར་ཀྱང་། །
ཡོན་ཏན་ཆ་ཙམ་མ་འཚལ་ཏོ། །

འོན་ཀྱང་འཆི་བདག་ཁར་ཕྱོགས་པའི། །
སྲོག་གི་རྒྱུན་ནི་མ་ནུབ་བར། །

ཁྱོད་ལ་ཅུང་ཟད་ཡིད་ཆེས་པ། །

འདི་ཡང་སྐལ་བ་བཟང་སྙམ་བགྱིད། །

སྟོན་པའི་ནང་ན་རྟེན་འབྲེལ་སྟོན་པ་དང་། །

163

ནང་ཆོས་ངོ་སྤྲོད་སེམས་ཀྱི་གསང་བ།

ཤེས་རབ་ནང་ན་རྟེན་འབྲེལ་ཤེས་པ་གཉིས། །

འཇིག་རྟེན་དག་ན་རྒྱལ་བའི་དབང་པོ་བཞིན། །

ཕུལ་བྱུང་ལེགས་པར་ཁྱོད་མཁྱེན་གཞན་གྱིས་མིན། །

བསྟན་པ་ཁོ་ན་ཐར་འདོད་ཀྱི་འཇུག་ངོགས་སུ་བསྟན་པ།
ཁྱོད་ཀྱིས་ཇི་སྙེད་བཀའ་སྩལ་པ། །

རྟེན་འབྲེལ་ཉིད་ལས་བརྩམས་ཏེ་འཇུག །
དེ་ཡང་མྱ་ངན་འདའ་ཕྱིར་ཏེ། །

ཞི་འགྱུར་མིན་མཛད་ཁྱོད་ལ་མེད། །

བཅོམ་ལྡན་འདས་ཀྱིས་གསུངས་པའི་གསུང་རབ་ཀྱི་ཆོས་ཐམས་ཅད་རྟེན་

འབྱུང་གི་དེ་ཁོ་ན་ཉིད་ཀྱི་དོན་ཁོང་དུ་ཆུད་པའི་སྒོ་ནས་གསུངས་པ་ཤ་སྟག་རེད།
དེས་ན་བཅོམ་ལྡན་འདས་ཀྱི་གསུང་རབ་མཐའ་དག་དེ་ཁོ་ན་ཉིད་ལ་གཞོལ་བ་དང་།
དེ་ཁོ་ན་ཉིད་ལ་འབབ་པ། དེ་ཁོ་ན་ཉིད་ལ་བབ་པ་ཞེས་གསུང་གི་ཡོད། དེ་ཡང་ཆོས་
དབྱིངས་བསྟོད་པ་ལས།

མི་རྟག་སྡུག་བསྔལ་སྟོང་པ་ཞེས། །

ཞེས་གསུངས་པའི་བྱ་བ་གསུམ་པོས་སེམས་སྦྱོང་བྱེད་དམ་སྟོང་ལ་ཉིད་ལ་

གཞོལ་བའི་ཐབས་རེད་ཅེས་གསུངས་ཡོད། མདོར་ན་ཉོན་མོངས་མཐའ་དག་མེད་

པར་བཟོ་མཁན་དེ་སྟོང་ཉིད་ཀྱི་ལྟ་བ་དེ་རེད་ཅེས་གསུངས་ཡོད། དེ་ཁོ་ན་ཉིད་ལ་
གཞོལ་བ་ཞེས་པས་ཐབས་ཀྱི་ཆ་རྣམས་སྟོན་པ་དང་། དེ་ཁོ་ན་ཉིད་ལ་འབབ་པ་ཞེས་

པ་ནི་སྟོང་ཉིད་རགས་པའམ་བདག་མེད་རགས་པ་སྟོན་པའི་གཞུང་རྣམས་དང་། དེ་

164

༧གོང་ས་༧སྐྱབས་མགོན་ཆེན་པོ་མཆོག

ཁོ་ན་ཉིད་ལ་བབ་པ་ཞེས་པས་སྟོང་ཉིད་ཕྲ་མོ་སྟོན་པའི་གཞུང་བཅས་ཡིན་ནོ།།
ཀྱེ་མའོ་ཁྱོད་ཀྱི་བསྟན་པ་ནི། །
གང་གི་རྣ་བའི་ལམ་སོང་བ། །

དེ་དག་ཐམས་ཅད་ཞི་འགྱུར་ཕྱིར། །

ཁྱོད་བསྟན་འཛིན་པར་སུ་མི་གུས། །

ཕས་རྒོལ་མཐའ་དག་འཇོམས་པ་དང་། །
ལྟག་འོག་འགལ་འདུས་སྟོང་པ་དང་། །
སྐྱེ་རྒུའི་དོན་གཉིས་སྟེར་བྱེད་པ། །

ལུགས་འདིར་ཁོ་བོ་སྤྲོ་བ་འཕེལ། །
སྟོན་པའི་བཀའ་དྲིན་རྗེས་སུ་དྲན་ཚུལ།
འདི་ཡི་ཕྱིར་དུ་ཁྱོད་ཀྱིས་ནི། །

ལ་ལར་སྐུ་དང་གཞན་དུ་སྲོག །

སྡུག་པའི་གཉེན་དང་ལོངས་སྤྱོད་ཚོགས། །
གྲངས་མེད་བསྐལ་པར་ཡང་ཡང་བཏང་། །
གང་གི་ཡོན་ཏན་མཐོང་བ་ཡིས། །
ལྕགས་ཀྱུས་ཉ་ལ་ཇི་བཞིན་དུ། །

ཉིད་ཀྱི་ཐུགས་དྲངས་ཆོས་དེ་ནི། །
ཁྱོད་ལས་མ་ཐོས་སྐལ་པ་ཞན། །

165

ནང་ཆོས་ངོ་སྤྲོད་སེམས་ཀྱི་གསང་བ།

དེ་ཡི་མྱ་ངན་ཤུགས་ཀྱིས་ནི། །
སྡུག་པའི་བུ་ལ་མ་ཡི་ཡིད། །

རྗེས་སུ་སོང་བ་ཇི་བཞིན་དུ། །

བདག་གི་ཡིད་ནི་གཏོང་མི་བྱེད། །

འདི་ལའང་ཁྱོད་གསུང་བསམས་པ་ན། །

མཚན་དཔེའི་དཔལ་གྱིས་རབ་ཏུ་འབར། །
འོད་ཀྱི་དྲ་བས་ཡོངས་བསྐོར་བའི། །

སྟོན་པ་དེ་ཡི་ཚངས་དབྱངས་ཀྱིས། །
འདི་ནི་འདི་ལྟར་གསུངས་སྙམ་དུ། །

ཡིད་ལ་ཐུབ་པའི་གཟུགས་བརྙན་ནི། །
ཤར་བ་ཙམ་ཡང་ཚ་བ་ཡིས། །

གདུང་ལ་ཟླ་ཟེར་བཞིན་དུ་སྨན། །

སྟོན་པའི་དགོངས་པ་བཙལ་ཏེ་བརྙེད་ནས་གུས་པ་སྐྱེས་ཚུལ།
དེ་ལྟར་རྨད་དུ་བྱུང་བ་ཡི། །

ལུགས་བཟང་དེ་ཡང་མི་མཁས་པའི། །
སྐྱེ་བོས་བལ་པ་ཛ་བཞིན་དུ། །

རྣམ་པ་ཀུན་ཏུ་འཛིངས་པར་བྱས། །

བལ་པ་ཛ་ཞེས་པ་ནི་རྩྭ་ཞིག་གི་མིང་ཡིན་ལ། རྩྭ་འཛིངས་ནས་སྡོད་མཁན་

ཞིག་ཡོད་པ་དེར་བརྗོད་ཀྱི་ཡོད།

166

༧གོང་ས་༧སྐྱབས་མགོན་ཆེན་པོ་མཆོག

ཚུལ་འདི་མཐོང་ནས་བདག་གིས་ནི། །
འབད་པ་དུ་མས་མཁས་པ་ཡི། །

རྗེས་སུ་འབྲངས་ནས་ཁྱོད་ཀྱི་ནི། །

དགོངས་པ་ཡང་དང་ཡང་དུ་བཙལ། །

རྗེ་བདག་ཉིད་ཆེན་པོ་རང་ཉིད་ཀྱིས་བཅོམ་ལྡན་འདས་ཀྱིས་སྟོང་པ་ཉིད་ཀྱི་རྣམ་

གཞག་གསུངས་པ་རྣམས་ལ། བཅོམ་ལྡན་འདས་རང་ཉིད་ཀྱི་ལུང་མདོ་སྡེ་དགོངས་
འགྲེལ་ལྟ་བུའི་ནང་སྟོང་ཉིད་ཀྱི་ལྟ་བ་མི་འདྲ་བ་ཞིག་གསུང་གི་ཡོད་ལ། ལངྐར་
གཤེགས་པའི་མདོའི་ནང་ཕྱི་དོན་འགོག་པ་ལྟ་བུ་གསུང་གི་ཡོད། དེ་ལྟར་བཅོམ་ལྡན་
རང་ཉིད་ཀྱི་བཀའ་ལའང་མི་འདྲ་བ་དང་། དེ་དང་མཚུངས་པར་འགྲེལ་བྱེད་ཐོགས་

མེད་སྐུ་མཆེད་ཀྱི་གཞུང་དང་། ཕྱོགས་གླང་ཆོས་གྲགས་ཀྱི་གཞུང་སོགས་སུ་གཉིས་
སྟོང་གི་དེ་ཁོ་ན་ཉིད་ལ་མདོ་ཡི་དགོངས་པ་བཀྲལ་བ་སོགས། མདོར་ན་མཁན་ཆེན་

ཞི་བ་འཚོའི་སྲས་ཀྱི་ཐུ་བོ་སློབ་དཔོན་ཀ་ལ་ཤིའ་ལའི་མདོ་སྡེ་དགོངས་འགྲེལ་གྱི་
ཤེར་ཕྱིན་གྱི་དགོངས་པ་དོན་དམ་པར་མ་གྲུབ་པ་དེ་འགྲེལ་བྱེད་ཀྱི་གཞུང་རེད་ཅེས་

ངེས་དོན་གྱི་མདོའི་གྲས་སུ་འཇོག་གི་ཡོད། དེ་རིགས་ལ་གསུང་གི་ཡོད། དེས་ན།

མཁས་པ་དུ་མའི་རྗེས་སུ་འབྲངས་ནས་ཁྱོད་ཀྱི་དགོངས་པ་དེ་བཙལ་བ་ཡིན་ཞེས་
གསུངས་པ་ཡིན།

དེ་ཚེ་རང་གཞན་སྡེ་པ་ཡི། །

ཞེས་གསུངས་པའི་རང་གཞན་གྱི་སྡེ་པ་ནི། རང་སྡེ་དབུ་མ་པ་དང་། གཞན་སྡེ་

དངོས་སྨྲ་བར་འཇོག་དགོས་སམ་སྙམ། སྟོང་ཉིད་ཀྱི་ལྟ་བ་དང་མི་གནས་པའི་མྱང་

167

ནང་ཆོས་ངོ་སྤྲོད་སེམས་ཀྱི་གསང་བ།

འདས་ཁས་ལེན་མཁན་གྱི་རང་སྡེ་དང་གཞན་སྡེ་ཞེས་བརྗོད་སྐབས། སྐབས་འདིར་
དབུ་མ་པ་དང་དངོས་སྨྲ་བ་གཉིས་སུ་ཕྱེ་བ་ཡིན།

གཞུང་མང་དག་ལ་སྦྱངས་པ་ན། །
ཕྱི་ཕྱིར་ཐེ་ཚོམ་དྲ་བ་ཡིས། །

བདག་གི་ཡིད་ནི་ཀུན་ཏུ་གདུངས། །
ཁྱོད་ཀྱི་བླ་མེད་ཐེག་པའི་ཚུལ། །

ཡོད་དང་མེད་པའི་མཐའ་སྤངས་ཏེ། །

ཇི་བཞིན་འགྲེལ་བར་ལུང་བསྟན་པ། །
ཀླུ་སྒྲུབ་གཞུང་ལུགས་ཀུནྡའི་ཚལ། །

དྲི་མེད་མཁྱེན་པའི་དཀྱིལ་འཁོར་རྒྱས། །
གསུང་རབ་མཁའ་ལ་ཐོགས་མེད་རྒྱུ། །
མཐར་འཛིན་སྙིང་གི་མུན་པ་སེལ། །
ལོག་སྨྲའི་རྒྱུ་སྐར་ཟིལ་གནོན་པ། །

དཔལ་ལྡན་ཟླ་བའི་ལེགས་བཤད་ཀྱི། །

འོད་དཀར་འཕྲེང་བས་གསལ་བྱས་པ། །
བླ་མའི་དྲིན་གྱིས་མཐོང་བའི་ཚེ། །

བདག་གི་ཡིད་ཀྱི་ངལ་གསོ་ཐོབ། །

ལུང་བསྟན་རྙེད་པའི་དཔལ་མགོན་འཕགས་པ་ཀླུ་སྒྲུབ་ཀྱི་གཞུང་མེ་ཏོག་ཀུནྡའི་

ཚལ་རྣམས་མཚན་མོ་མེ་ཏོག་ཁ་བྱེ་ཞིང་། ཉིན་མོ་ཁ་ཟུམ་པ་དཔེ་ལ་བཀོད་ནས། ཟླ་

168

༧གོང་ས་༧སྐྱབས་མགོན་ཆེན་པོ་མཆོག

བའི་འོད་ཟེར་གྱིས་མེ་ཏོག་ཁ་བྱེ་བའི་ཀུནྡ་ལྟ་བུའི་ཀླུ་སྒྲུབ་ཀྱི་གཞུང་དེ་དྲི་མ་མེད་
པའི་མཁྱེན་རབ་ཀྱི་དཀྱིལ་འཁོར་རྒྱས་ཤིང་། གསུང་རབ་མཐའ་ཡས་པ་མཁའ་དང་

མཚུངས་པ་ལ་ཐོགས་མེད་དུ་རྒྱུ་ཞིང་། རྟག་མཐའ་དང་ཆད་མཐའི་མཐར་འཛིན་གྱི་
སྙིང་གི་མུན་པ་སེལ་བ་དང་། ལོག་སྨྲའི་རྒྱུ་སྐར་ཟིལ་གྱིས་གནོན་པའི་ཟླ་བ་དང་
མཚུངས་པའི་ལེགས་བཤད་དེ། དཔལ་ལྡན་ཟླ་བ་གྲགས་པས་མཛད་པའི་ལེགས་
བཤད་དེ་ཉིད་ཟླ་བའི་གཟུགས་སུ་བཀོད་ནས་དེ་ལྟ་བུའི་ལེགས་བཤད་དེས་ཀླུ་སྒྲུབ་
ཀྱི་ཀུནྡའི་ཚལ་དེ་ཁ་ཕྱེ་ཡོང་གི་འདུག་ཅེས་གསུངས་པ་ཡིན།
མཛད་པ་ཀུན་ལས་གསུང་གི་ནི། །
མཛད་པ་མཆོག་ཡིན་དེ་ཡང་ནི། །

དེ་ཉིད་ཡིན་ཕྱིར་མཁས་པ་ཡིས། །

འདི་ལས་སངས་རྒྱས་རྗེས་དྲན་བྱོས། །
སྟོན་དེའི་རྗེས་སུ་རབ་ཏུ་བྱུང་གྱུར་ཏེ། །

རྒྱལ་བའི་གསུང་ལ་སྦྱངས་པ་མི་དམན་ཞིང་། །
རྣལ་འབྱོར་སྤྱོད་ལ་བརྩོན་པའི་དགེ་སློང་ཞིག །
དྲང་སྲོང་ཆེན་པོ་དེ་ལ་དེ་ལྟར་གུས། །

བསྟན་པ་རིན་པོ་ཆེ་རིང་དུ་གནས་པའི་བསྔོ་སྨོན་མཛད་ཚུལ།
སྟོན་པ་བླ་ན་མེད་པའི་བསྟན་པ་དང་། །

མཇལ་བ་འདི་འདྲ་བླ་མའི་དྲིན་ཡིན་པས། །
དགེ་བ་འདི་ཡང་འགྲོ་བ་མ་ལུས་པ། །

169

ནང་ཆོས་ངོ་སྤྲོད་སེམས་ཀྱི་གསང་བ།

བཤེས་གཉེན་དམ་པས་འཛིན་པའི་རྒྱུ་རུ་བསྔོ། །

གོང་ཞུས་ལྟར་སྐྱབས་གནས་དཀོན་མཆོག་གསུམ་ཞེས་པ་ནི་སངས་རྒྱས་

དཀོན་མཆོག་དང་། ཆོས་དཀོན་མཆོག དགེ་འདུན་དཀོན་མཆོག་བཅས་གསུམ་
ཡིན། ང་ཚོ་བོད་ལ་གསང་སྔགས་ཀྱི་ཆོས་དར་སོ་ཆེན་པོ་ཡོད་སྟབས། བླ་མ་ལ་
སྐྱབས་སུ་མཆིའི་ཞེས་པ་དབུར་སྦྱར་བ་ཞིག་དང་། བླ་མ་དེ་ཡང་ས་ཟིན་པའི་དབང་

དུ་བྱས་ན། མི་སློབ་པའི་དགེ་འདུན་གྱི་བླ་མ་དང་། སློབ་པའི་དགེ་འདུན་གྱི་བླ་མ།
ཡང་སོ་སྐྱེའི་རྟེན་ཅན་གྱི་བླ་མ་བཅས་ཡོང་བ་ཡིན། གང་ལྟར་ཡང་དཀོན་མཆོག་
གསུམ་ངོ་སྤྲོད་བྱེད་མཁན་དང་། དེ་ཡང་གཙོ་བོ་ལུང་གི་ཆོས་ངོ་སྤྲད་ནས། རྟོགས་
པའི་བསྟན་པ་རྒྱུད་ལ་སྐྱེ་ལུགས་ཇི་ལྟར་ཡིན་པ་རྣམས་ཉམས་མྱོང་གི་ཐོག་ནས་ངོ་
སྤྲོད་མཁན་དེ་འདྲ་ང་ཚོར་དགོས་པ་ཡིན།

སངས་རྒྱས་འཕགས་པའམ་འཕགས་པའི་དགེ་འདུན་ནི་སངས་རྒྱས་བཅོམ་

ལྡན་འདས་ཞལ་བཞུགས་པའི་གནས་སྐབས་སུ་མཇལ་བ་ལས། དེ་མིན་ང་ཚོས་

མཇལ་མི་ཐུབ་ཅིང་། སློབ་པའི་དགེ་འདུན་ཡང་ཕལ་ཆེར་ཁག་པོ་ཡིན། འཕགས་
ལམ་ཐོབ་པའི་གང་ཟག་སྦས་པའི་རྣལ་འབྱོར་བ་རེ་ཟུང་ཡོད་ཤས་ཆེ། དེ་མིན་འདི་
དང་འདི་ཞེས་མཛུབ་མོ་འཛུགས་ས་གཏན་ནས་མེད། གཞན་ལྟ་ཅི་སྨོས། སྔར་བཀྲ་

ཤིས་འཁྱིལ་དུ་དགེ་བཤེས་ཤིག་སྦྱོར་ལམ་པའི་རྟོགས་པ་བརྙེས་ཡོད་ཅེས་གསུང་
སྲོལ་ཡོད། དེང་སྐབས་གྲྭ་སའི་ནང་དགེ་བཤེས་སྟོང་ཕྲག་ཁ་ཤས་ཡོད། འོན་ཀྱང་དེ་

དག་ནང་ཡོངས་གྲགས་སུ་ཚོགས་ལམ་གྱི་རྟོགས་པ་བརྙེས་པ་ཞིག་འཇོག་རྒྱུ་ཁག་
པོ་རེད་འདུག ད་ནི་དགེ་བཤེས་ཀྱི་ནང་དུ་དགེ་བཤེས་འདི་ཚོགས་ལམ་པ་དང་།

170

༧གོང་ས་༧སྐྱབས་མགོན་ཆེན་པོ་མཆོག

དགེ་བཤེས་འདི་སྦྱོར་ལམ་ཚོགས་ལམ་གྱི་རྟོགས་པ་ཐོབ་པ་རེད་ཅེས་པ་འདི་འདྲ་
དགོས་ཀྱི་འདུག སྔགས་ཀྱི་ལམ་སྣོན་མ་བརྒྱབ་ན་རེ་བ་ཏོག་ཙམ་ཡོད་པ་ལས་དེ་

མིན་མཐོང་ལམ་ཕལ་ཆེར་ཁག་པོ་ཡིན། སྟོང་ཉིད་ཀྱི་ལྟ་བ་ཁོ་ན་བསམ་བློ་བཏང་བ་
མིན་པར། རྩ་རླུང་ཐིག་ལེར་གནད་དུ་བསྣུན་ནས་དེས་གྲོགས་བྱས་པའི་སྒོ་ནས་སྟོང་
ཉིད་ཀྱི་ལྟ་བ་བོགས་འབྱིན་པ་ཡོང་བ་འདུག དེ་ལྟ་བུའི་ཐོག་ནས་མཐོང་ལམ་ལའང་

རྣ་ཅོག་ཀྲོང་ཙམ་རེ་བྱེད་ཆོག་པ་ཡིན། དེ་མིན་གྲངས་མེད་དང་པོ་དང་། གྲངས་མེད་
གཉིས་པའི་ཚོགས་བསགས་པ་ལྟ་བུ་ནི་ཧ་ཅང་ཐག་རིང་པོ་ཡིན།

དེས་ན། བླ་མ་ལ་སྐྱབས་སུ་མཆིའོ། །ཞེས་པ་ནི་མཆོག་གསུམ་རང་ལ་ངོ་སྤྲད་

ཅིང་། ལུང་གི་ཆོས་བསྟན་ནས་མཆོག་གསུམ་ངོ་སྤྲད། དེ་ནས་ལུང་གི་ཆོས་ཀྱི་རྗེས་

སུ་འབྲངས་ནས་རྟོགས་པའི་བསྟན་པ་བསླབ་པ་གསུམ་གྱི་ཉམས་དུ་བླངས་ནས་རང་
གི་རྒྱུད་ལ་སྐྱེད་པར་བྱེད་པ་ལ་ཐོག་མར་རང་ལ་སོ་ཐར་གྱི་སྡོམ་པ་སྦྱིན་མཁན་གྱི་

མཁན་པོ་དགོས་ལ། དེ་ནས་བྱང་ཆུབ་སེམས་དཔའི་སྡོམ་པ་རྟེན་གྱི་དྲུང་ནས་བླངས་
ཆོག་ཀྱང་། བླ་མའི་དྲུང་ནས་ཞུས་ན་བྱང་སྡོམ་སྦྱིན་མཁན་གྱི་བླ་མ་དགོས་ཤིང་། དེ་
བཞིན་སྔགས་ཀྱི་སྡོམ་པ་ཞུ་བ་ལའང་བླ་མ་དགོས་པས་བླ་མ་ལོགས་སུ་ཕྱེ་ནས།
བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །
ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །

ཞེས་བརྗོད་པ་ཡིན། བླ་མ་མཆོག་གི་དབང་དུ་བྱས་ན། སངས་རྒྱས་དཀོན་

མཆོག་དང་། དགེ་འདུན་དཀོན་མཆོག་གཉིས་སུ་མ་འདུས་པའི་བླ་མ་ཞིག་མེད་ལ།

བླ་མ་ཕལ་པའི་དབང་དུ་བྱས་ན། སོ་སྐྱེའི་བླ་མ་ཡོང་བ་ཡིན། འོན་ཀྱང་དྲིན་གྱི་ངོས་

171

ནང་ཆོས་ངོ་སྤྲོད་སེམས་ཀྱི་གསང་བ།

ནས་ལུང་རྟོགས་ཀྱི་ཆོས་ང་ཚོས་དངོས་སུ་སངས་རྒྱས་ཀྱི་དྲུང་ནས་ཞུ་རྒྱུ་མེད་ལ།

སློབ་པའི་དགེ་འདུན་གྱི་དྲུང་ནས་ཀྱང་ཞུ་རྒྱུ་ཧ་ཅང་ཁག་པོ་ཡིན། དེས་ན་བླ་མ་ལ་
བརྟེན་ནས་འགྲོ་དགོས་པ་ཞིག་ཡིན། རང་ཉིད་རྟོགས་པ་མཐོན་པོ་གང་འཚམས་
སོན་པ་ཞིག་ཡིན་ན། ས་ལ་གནས་པའི་བྱང་ཆུབ་སེམས་དཔའི་དྲུང་ནས་གདམས་

པ་ཞུ་བ་དང་། མཆོག་གི་སྤྲུལ་སྐུའི་མདུན་ནས་གདམས་ངག་ཞུ་བ། ལོངས་སྐུའི་ཞིང་
ནས་གདམས་པ་ཞུ་བ་སོགས་ཡོང་གི་ཡོད་ཀྱང་། དེ་ལྟར་མ་བྱུང་བར་སོ་སྐྱེ་ཐ་མལ་
པའི་བླ་མ་དེར་བརྟེན་དགོས་པ་ཡིན།

དེས་ན། པོ་ཏོ་བས་གསུངས་པ་ལྟར། སངས་རྒྱས་བྱང་སེམས་ཞེས་པ་དེ་རང་

ཉིད་ལས་རྟོགས་པ་གང་འཚམས་བརྙེས་ཟིན་པའི་རྗེས་སུ་གདམས་པ་སྟོན་མཁན་
དང་། སོ་སྐྱེ་ཐ་མལ་པའི་བླ་མའམ་ད་ལྟ་རང་ཉིད་ཀྱིས་དངོས་སུ་མཇལ་བའི་བླ་མ་དེ་

ང་ཚོ་མུ་གེ་ཐེབས་པའི་གནས་སྐབས་སུ་བཟའ་བཏུང་སྦྱིན་མཁན་ལྟ་བུ་ཞིག་རེད་
ཅེས་གསུངས་པ་དེ་དངོས་གནས་རེད་འདུག བླ་མ་མཆོད་པ་ལས།
སངས་རྒྱས་གྲངས་མེད་བྱོན་པས་མ་ཐུལ་བའི། །
མ་རུངས་འདུལ་དཀའི་སྙིགས་དུས་འགྲོ་བ་ལ། །

བདེ་གཤེགས་ལམ་བཟང་ཇི་བཞིན་སྟོན་པ་ཡི། །

སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །

ཞེས་གསུངས་པ་ལྟར་བསམ་བློ་གཏོང་དགོས་པ་ཡིན། དེ་མིན་ངོས་ནས་སྔར་

བརྗོད་ཟིན་པ་ལྟར། སྔར་འཇར་མན་ནས་ཡིན་པའི་ཨ་ཅག་ཅིག་ཡོད་པ་ཁོང་ནང་པ་

ཡིན་ཞིང་། ཁོང་འབྲུག་ཏུ་བསྐྱོད་སྐབས་སངས་རྒྱས་བཅོམ་ལྡན་འདས་ལས་བླ་མ་རྩ་

172

༧གོང་ས་༧སྐྱབས་མགོན་ཆེན་པོ་མཆོག

ཆེ་བར་བརྩིས་པ་ལྟ་བུ་དང་། སྐུ་ཐང་གི་ནང་དུའང་ཡ་གིའི་བླ་མ་ཡི་དམ་གཙོ་བོར་

བྱས་པ་ལས། བསྐལ་བཟང་སངས་རྒྱས་སྟོང་ཞེས་འོག་ཏུ་ཡོད་སྟབས། སངས་རྒྱས་
འོག་ཏུ་བཞག་པ་དང་། བླ་མ་ཡི་དམ་ཞེས་རྫིག་པོ་དེ་འདྲ་གོང་དུ་འཇོག་པ་དེར་སྣང་
བར་ཕྱིན་མ་སོང་ཞེས་བརྗོད་ཀྱི་འདུག དེ་བདེན་པ་རེད།

ཕན་མཛད་དེ་ཡི་བསྟན་པའང་སྲིད་པའི་མཐར། །
ངན་རྟོག་རླུང་གིས་རྣམ་པར་མི་གཡོ་ཞིང་། །
བསྟན་པའི་ངང་ཚུལ་ཤེས་ནས་སྟོན་པ་ལ། །
ཡིད་ཆེས་རྙེད་པས་རྟག་ཏུ་གང་བར་ཤོག །

སྟོན་པ་སངས་རྒྱས་བཅོམ་ལྡན་འདས་ཀྱིས་གསུངས་པའི་བསྟན་པའི་རྣམ་

གཞག་ཇི ་ ལྟར་ཡི ན ་པ་ཤེ ས ་པའི ་ ཐོ ག ་ནས་ཤེ ས ་ནས་དད་པ་ཐོ བ ་པ་ཞི ག ་བྱེད་
དགོས་ཞེས་གསུང་གི་ཡོད།

བརྟེན་ནས་འབྱུང་བའི་དེ་ཉིད་གསལ་མཛད་པ། །
ཐུབ་པའི་ལུགས་བཟང་སྐྱེ་བ་ཐམས་ཅད་དུ། །
ལུས་དང་སྲོག་ཀྱང་བཏང་ནས་འཛིན་པ་ལ། །
སྐད་ཅིག་ཙམ་ཡང་ལྷོད་པ་མ་གྱུར་ཅིག །

འདྲེན་པ་མཆོག་དེས་དཀའ་བ་དཔག་མེད་ཀྱིས། །
ནན་ཏན་སྙིང་པོར་མཛད་ནས་བསྒྲུབས་པ་འདི། །

ཐབས་གང་ཞིག་གིས་འཕེལ་བར་འགྱུར་སྙམ་པའི། །
རྣམ་པར་དཔྱོད་པས་ཉིན་མཚན་འདའ་བར་ཤོག །

173

ནང་ཆོས་ངོ་སྤྲོད་སེམས་ཀྱི་གསང་བ།

ལྷག་བསམ་དག་པས་ཚུལ་དེར་བརྩོན་པ་ན། །

ཚངས་དང་དབང་པོ་འཇིག་རྟེན་སྐྱོང་བ་དང་། །

ལེགས་ལྡན་ནག་པོ་ལ་སོགས་སྲུང་མས་ཀྱང་། །
གཡེལ་བ་མེད་པར་རྟག་ཏུ་གྲོགས་བྱེད་ཤོག །

ཅེས་པ་འདི་ནི་རྗེ་ཙོང་ཁ་པ་བློ་བཟང་གྲགས་པས་མཛད་པའོ། །

རྟེན་འབྲེལ་གསུངས་པའི་སྒོ་ནས་བསྟོད་པ་ནི་བསྟོད་པ་མཆོག་ཏུ་གྱུར་ཚུལ།

གཙོ་བོ་མགོན་པོ་ཀླུ་སྒྲུབ་ཀྱིས་མཛད་པའི་འཇིག་རྟེན་ལས་འདས་པར་བསྟོད་

པ་དེ ས ་རྟེ ན ་ཅི ང ་འབྲེ ལ ་བར་འབྱུང་བའི ་ རྣམ་གཞག་གཙོ ་ བོ ར ་གསུང་གི ་ ཡོ ད །

དགོངས་པའི་མཐར་ཐུག་ནི་རྟེན་ཅིང་འབྲེལ་བར་འབྱུང་བ་ཞེས་པ་དེའི་ཐོག་ཏུ་བབ་
ཡོང་གི་ཡོད།

དེ་བཞིན་རྗེ་བདག་ཉིད་ཆེན་པོས་ཀྱང་དེའི་རྗེས་སུ་བསླབས་ནས། རྗེ་བདག་

ཉིད་ཆེན་པོ་རང་ཉིད་ཀྱིས་ཀྱང་དྲང་ངེས་ལེགས་བཤད་སྙིང་པོར་གསུངས་ཡོད།
བཅོམ་ལྡན་འདས་ལ་བསྟོད་པའི་བསྟོད་སྟངས་དེ་ཡང་། རྟེན་འབྱུང་གསུངས་པ་རྒྱུ་
མཚན་དུ་བྱས་ཏེ་བསྟོད་པ་མང་ཆེ་བ་འདི་ལྟར་རེད་འདུག་ཅེས་གསུངས་ཡོད། དེས་

ན་རྟེན་འབྱུང་གི་དེ་ཁོ་ན་ཉིད་ཅེས་པ་དེ་གལ་གནད་ཆེ་ལ༑ རྩ་བ་ཆེ་བ་ཡིན་ལུགས་
རྣམས་གསུང་གི་ཡོད། མགོན་པོ་ཀླུ་སྒྲུབ་ཀྱིས་དབུ་མ་རྩ་བ་ཤེས་རབ་ཀྱི་མཆོད་
བརྗོད་ལས།

གང་གིས་རྟེན་ཅིང་འབྲེལ་བར་འབྱུང་། །
འགག་པ་མེད་པ་སྐྱེ་མེད་པ། །

174

༧གོང་ས་༧སྐྱབས་མགོན་ཆེན་པོ་མཆོག

ཞེས་སོགས་གསུངས་ཡོད། དེ་བཞིན་རིགས་པ་དྲུག་ཅུ་པ་ལས།
གང་གིས་སྐྱེ་དང་འཇིག་པ་དག །

ཚུལ་འདི་ཡིས་ནི་སྤངས་གྱུར་པ། །

རྟེན་ཅིང་འབྱུང་བ་གསུངས་པ་ཡི། །
ཐུབ་དབང་དེ་ལ་ཕྱག་འཚལ་ལོ། །

ཞེས་གསུངས་པ་དེ་དང་དེས་མཚོན་པའི་བཅོམ་ལྡན་ལ་བསྟོད་པ་ཕལ་མོ་ཆེ་

རྟེན་འབྱུང་རང་དབང་གི་སྒོ་ནས་འདོམས་པ་རེད་ཅེས་པ་འདིའི་ཐོག་ནས་བསྟོད་
ཕྱག་མཛད་ཀྱི་ཡོད།

དེས་ན་བཅོམ་ལྡན་འདས་ལ་བསྟོད་པའི་སྒོ་མཆོག་ཏུ་གྱུར་པ་ནི་རྟེན་འབྱུང་གི་

ལྟ་གྲུབ་ལ་བསམ་བློ་བཏང་ནས་དེ་སྟོན་པའི་སྟོན་པ་ལ་དངོས་གནས་ཤེས་ནས་དད་

པ་ཐོབ་པ་ཞིག་དང་། བསྟོད་པ་ཞིག་དགོས་པ་ཡིན། སངས་རྒྱས་ཀྱི་ཆོས་ངོ་སྤྲོད་
བྱེད་པ་དེ་ཡང་། རྟེན་འབྱུང་གི་ལྟ་བའི་ཐོག་ནས་ངོ་སྤྲོད་བྱེད་དགོས་པ་ཞིག་ཡིན།

དེས་ན་དུས་རབས་ཉི་ཤུ་རྩ་གཅིག་པའི་ནང་དུ་སངས་རྒྱས་པའི་ཆོས་ལ་ཤེས་ནས་

དད་པ་ཐོབ་པ་ཞིག་བྱེད་ཀྱི་ཡིན་ན། རྟེན་འབྱུང་གི་ལྟ་བར་བསམ་བློ་ཡག་པོ་ཞིག་
གཏོང་དགོས། རྟེན་འབྱུང་གི་ལྟ་བ་ཤོད་སྐབས་གཏན་ཚིགས་བཀོད་ནས་བསྒྲུབ་བྱ་

རང་བཞིན་མེད་པ་སྒྲུབ་པ་སོགས་གསུང་སྐབས། ཞར་ལ་གཏན་ཚིགས་ཀྱི་འགྲོ་

སྟངས་ཀྱང་ཤེས་ཡོང་བ་ཡིན། དེས་ན་མཁན་ཆེན་ཞི་བ་འཚོ་རང་ཉིད་ཀྱང་། དབུ་

མའི་གྲུབ་མཐའ་སྨྲ་བ་རེད། དེ་དང་ཆབས་ཅིག་གཏན་ཚིགས་ཀྱི་སྐོར་རྣམས་ཧ་ལས་
པ་གསུངས་ཡོད། དེས་ན་ང་ཚོའི་ཁ་རྒྱུན་ལའང་། དབུ་མཛད་སེང་གེ་མཇིང་སྣོལ་

175

ནང་ཆོས་ངོ་སྤྲོད་སེམས་ཀྱི་གསང་བ།

ཞེས་བརྗོད་སྲོལ་ཡོད། དེ་ཡང་ལྟ་བ་དབུ་མའི་ལྟ་བ་དང་། དེ་སྒྲུབ་བྱེད་ཀྱི་རིགས་པ་

དང་། ཕ་རོལ་པོའི་འདོད་པ་འགོག་པའི་གསལ་བ། རང་གི་ལུགས་སྒྲུབ་པའི་གཏན་
ཚིགས་བཅས་རྟགས་དང་གསལ་བ་རྣམས་ཚད་མའི་གཞུང་ནས་གསུངས་པ་ལྟར་དུ་
སྒྲུབ་སྐབས། དབུ་མཛད་སེང་གེ་མཇིང་སྣོལ་ཞེས་པ་དེ་ཆགས་པ་ཡིན།

ས་དགེ་བཀའ་རྙིང་གི་དགོངས་པ་གཅིག་ཏུ་བབ་ཚུལ།

དེ་ཡང་བསྟན་པ་སྤྱི་མཚན་དང་། གང་ཟག་སྒོས་མཚན་ཞེས་ཡོད་པ་ལས།

གང་ཟག་སྒོས་མཚན་ནི་བསྟན་འགྱུར་ནང་ཡོད་པ་མ་ཟད། དོ་ཧྭའི་ཐོག་ནས་གང་
ཟག་རྒྱུད་སྨིན་ཅིང་རྒྱུད་ཡོངས་སུ་དག་པར་ཁྲིད་ལུགས་གཅིག་ཡོང་གི་ཡོད། ཅིག་

ཅར་བའི་ལུགས་དང་། རིམ་སྐྱེས་པའི་ལུགས་ཞེས་གཉིས་བསྟན་འགྱུར་གྱི་ཀ་དཔེའི་
ནང་ཡོད།

དེ་ནི་གང་ཟག་སྒོས་མཚན་གྱི་དབང་དུ་བྱས་ནས་འཁྲིད་པ་དེ་ཡིན།

བསྟན་པ་སྤྱི་མཚན་དང་། གང་ཟག་སྒོས་མཚན་ཞེས་པ་ནི་སྤྲུལ་སྐུ་གསུང་རབ་

པས་གསུངས་པ་ཞིག་ཡིན། དེའི་སྐོར་ཕྱག་དཔེ་གཞན་གྱི་ནང་དུ་ཡོད་ལས་ཆེ། འོན་
ཀྱང་ངོས་ནས་མཇལ་མ་བྱུང་། སྤྲུལ་སྐུ་གསུང་རབ་པ་ནི་ང་ཚོའི་གོང་གི་མི་ཐོག་དེར་

བྱོན་པ་ཞིག་ཡིན། ང་གཞོན་ནུའི་སྐབས་སུ་ཡོད་པ་ཞིག་རེད་འདུག ཕལ་ཆེར་ཕྱི་ལོ་

༡༩༥༠ ནང་གཤེགས་པ་ཞིག་མིན་ནམ། ཁོང་ནི་ཧ་ལས་པའི་མཁས་པ་ཞིག་དང་།
བླ་མ་འཇམ་རོལ་པའི་སློབ་མ་ཞིག་ཡིན་འདུག དགེ་ལུགས་པའི་དགེ་བཤེས་ཤིག་

ཡིན་ནའང་རྫོགས་ཆེན་གྱི་གཞུང་ཆ་ཚང་རང་གིས་གསན་པ་དང་། ཉམས་སུ་
བཞེས་པའི་ཉམས་མྱོང་གི་ཐོག་ནས་རྫོགས་ཆེན་གྱི་ལྟ་བ་དེ་ཡང་ཉམས་མྱོང་གི་

176

༧གོང་ས་༧སྐྱབས་མགོན་ཆེན་པོ་མཆོག

ཐོག་ནས་སྒྲོ་འདོགས་ཆོད་པ་ཞིག་རེད་འདུག

མདོ་ཡི་དབང་དུ་བྱས་པའི་ལྟ་བའི་སྒྲོ་འདོགས་ཆོད་པ་ཞིག་དང་། སྔགས་བླ་

མེད་དང་འབྲེལ་ནས་རྫོགས་ཆེན་དང་། ཕྱག་ཆེན་སྒོམ་པ་དག་གི་སྒྲོ་འདོགས་ཆོད་
པ་སོགས་ཧ་ལས་པའི་ཡག་པོ་ཞིག་རེད་འདུག དེ་ལྟར་ཁོང་གིས་བསྟན་པ་སྤྱི་

མཚན་དང་། གང་ཟག་སྒོས་མཚན་ཞེས་གསུངས་པའི་ཐ་སྙད་དེ་ཧ་ཅང་ཡག་པོ་ཞིག་
འདུག

ལྷག་པར་ཁོང་ནི་སྐུ་མདུན་སྐུ་གོང་མའི་སྐབས་ཀྱི་དུས་བབ་ཀྱི་གཏེར་སྟོན་

བསོད་རྒྱལ་གྱི་དྲུང་ནས་གསུང་ཆོས་མང་པོ་གསན་འདུག ཧ་ཅང་མཁས་པ་ཆེན་པོ་
ཞིག་རེད། དེ་དང་ཆབས་ཅིག་སྔ་འགྱུར་རྙིང་མའི་ནང་ནས་རྡོ་གྲུབ་འཇིགས་མེད་
བསྟན་པའི ་ ཉི ་ མའི ་ སློ བ ་མ་སྤྲུལ་སྐུ་ཚུལ་ཁྲི མ ས་བཟང་པོ འ མ་ཚུལ་བློ་ཡང་རང་
ལུགས་རྙིང་མ་ཡིན་ལ། དབུ་མའི་གཞུང་ལ་རྡོ་གྲུབ་འཇིགས་མེད་བསྟན་པ་ཉི་མ་ཡང་

རྗེའི་གསུང་དང་། དབུ་ཚད་ཀྱི་གཞུང་ཆ་ཚང་མཁྱེན་པའི་ཐོག་ནས་རྫོགས་ཆེན་
འགྲེལ་བཤད་བསྐྱོན་སྐབས་གཞན་དང་མི་འདྲ་བའི་ཟབ་ལ་གསལ་བ། གོལ་ས་ཆོད་

པ་ཞིག་འདུག དེ་མིན་རྟོགས་པ་མཐོན་པོའི་ཆོས་སྐད་ཅིག་གསུངས་པའི་རིགས་

གཅིག་གསལ་པོ་དེ་ཙམ་མེད་པ་ཞིག་ཡོང་གི་འདུག དཔེར་ན་ཆོས་ཉིད་མཛོད་ལྟ་བུ་
བསམ་གྱིས་མི་ཁྱབ་པ་ཞིག་རེད། ང་ལ་ཆ་མཚོན་ན། སྙིང་ཏིག་ཞུས་ནས་ཆོས་ཉིད་

མཛོད་ཆགས་མེད་འདོན་དགོས་སྟབས། འཆར་ཅན་དུམ་བུར་བགོས་ནས་འདོན་གྱི་
ཡོད། བྲེལ་བ་ཡོད་པའི་སྐབས་ཤོག་བུ་རེ་རེ་ཀློག་ནས་འགྲོ་གི་ཡོད། དེས་ན་རྟོགས་

པ་མཐོན་པོའི་དོ་ཧྭ་ལྟ་བུའི་ཐོག་ནས་གསུངས་པ་ཡིན་སྟབས། སྐབས་རེ་ཐ་སྙད་ལ་

177

ནང་ཆོས་ངོ་སྤྲོད་སེམས་ཀྱི་གསང་བ།

མི་འཇུག་པ་ལྟ་བུ་ཡོང་གི་ཡོད། དེ་དག་གི་གནད་འགག་རྣམས་ཤེས་པ་བྱེད་དགོས།
གང་ལྟར་རྫོགས་ཆེན་གྱི་ལྟ་བ་ནི།

དེ་ཕྱིར་ཆེས་གསང་རྫོགས་པ་ཆེན་པོ་ནི། །

དབྱིངས་ལས་མ་གཡོས་རྩལ་རྣམས་གཞི་ལ་འཁྱོལ། །

ཞེས་པ་ལྟར། འདི་ནི་སྔགས་བླ་མེད་ཀྱི་སེམས་དབེན་གྱི་ཉམས་ལེན་ནས་

བཟུང་སྟེ་ཏག་ཏག་སླེབས་ཡོད། འདིས་མཚོན་གཞུང་རབ་འབྱམས་ལ་གོ་བ་ཆགས་
པའི་ཐོག་ནས་བསམ་བློ་ཡག་པོ་ཞིག་བཏང་ན། པཎ་ཆེན་བློ་བཟང་ཆོས་རྒྱན་གྱིས།
ངེས་དོན་ལུང་རིགས་ལ་མཁས་ཤིང་། །
ཉམས་མྱོང་ཅན་གྱི་རྣལ་འབྱོར་པས། །
བཙལ་ན་དགོངས་པ་གཅིག་ཏུ་བབ། །

ཅེས་གསུངས་པ་ནི་འཁྲུལ་མེད་རེད། དེས་ན་ང་ཚོ་ས་སྐྱ་པ་ཡིན། ང་ཚོ་རི་བོ་

དགེ་ལུགས་པ་ཡིན། ང་ཚོ་སྔ་འགྱུར་རྙིང་མ་ཡིན། ང་ཚོ་བཀའ་བརྒྱུད་པ་ཡིན་ཞེས་
ཚིག་ཕྲན་ཚེགས་ཀྱི་ཐོག་ནས་འགའ་ཞིག་གིས་དབྱེ་བ་ཡོད་པ་ལྟ་བུ་ཤོད་ཀྱི་འདུག་

པ་དེ་ལྟར་རྩ་བ་ཉིད་ནས་མིན། ས་དགེ་བཀའ་རྙིང་རིས་སུ་མ་ཆད་པའི་དགོངས་པ་
རྣམས་ཡག་པོ་ཞིག་ཤེས་པ་དང་། གཞུང་རྣམས་ཀྱང་རྒྱུས་ཡོད་པ་ཞིག་བྱེད་དགོས།
རྗེ་རིན་པོ་ཆེའི་གཞུང་ལ་མཚོན་ནའང་། མདོ་ཕྱོགས་རྐྱང་པ་མིན་པར་སྔགས་

བླ་མེད་ཀྱི་གཞུང་རྣམས་དང་འབྲེལ་ནས་ཕྱིན་ན་ལྷག་མཐོང་ལ་འཇོག་སྒོམ་དགོས་

པ་ཧ་ཅང་གསལ་པོ་རེད། ཕྱག་ཆེན་དང་རྫོགས་ཆེན་གྱིས་འཇོག་སྒོམ་གསུངས་པ་
ལས་དཔྱད་སྒོམ་གསུང་གི་མེད། དཔྱད་ན་འཛིན་པའི་རྣམ་རྟོག་འཕེལ་ཡོང་གི་རེད།

178

༧གོང་ས་༧སྐྱབས་མགོན་ཆེན་པོ་མཆོག

འཛིན་པ་བྱུང་ན་ལྟ་བ་མིན། །

ཞེས་གསུངས་པ་ལྟར་གྱི་སྐྱོན་རྣམས་གསུང་གི་ཡོད། དེ་ལྟར་ཡིན་ན་ཡང་སྤྱིར་

ལྷག་མཐོང་ལ་དཔྱད་སྒོམ་ཡིན་ན་ཡང་། བདེ་བ་ཆེན་པོས་ཟིན་པར་བྱས་ཏེ་ལྷག་
མཐོང་སྒོམ་པའི་སྐབས་སུ་འཇོག་སྒོམ་འབའ་ཞིག་ཡིན། དེ་དག་གཞུང་གོང་འོག་
ཚང་མ་བསྒྲིགས་ནས་བལྟས་ན་ཤེས་རྟོགས་ཐུབ་པ་ཞིག་ཡིན། དེ་མིན་དགེ་ལུགས་

པའི་ནང་དུ་ཡང་། ལྷག་མཐོང་ལ་འཇོག་སྒོམ་ཡོད་ཅེས་བརྗོད་ན་འགའ་ཞིག་ཡ་
མཚན་ལྟ་བུར་བརྩིས་བཞིན་ཡོད། དེ་ནི་ཕྱག་དཔེ་དེ་དག་མ་མཐོང་ཞིང་། གནས་
ཚུལ་ཡོངས་རྫོགས་མ་ཤེས་པ་ཡིན།

དེ་བཞིན་རྙིང་མ་དང་བཀའ་བརྒྱུད་པ་ལྟ་བུས་དགེ་ལུགས་པ་ལ་དཔྱད་སྒོམ་

ལས་འཇོག་སྒོམ་མེད་སྟབས་རྟོགས་པ་སྐྱེ་གི་མེད་ཅེས་བརྗོད་པ་ལྟ་བུ་ཡོང་གི་ཡོད་
པ་ནི་དངོས་ཡོད་མིན། རྗེ་བདག་ཉིད་ཆེན་པོས་རྟོགས་བརྗོད་མདུན་ལེགས་མ་ལས།
དེ་ཕྱིར་རྒྱན་དྲུག་མཆོག་གཉིས་ཞེས་གྲགས་པའི། །
གཞུང་ལ་ཕྱོགས་རེ་བ་དང་རགས་པ་རེས། །

འཚིམས་པར་མ་བྱས་ཀུན་ལ་ཞིབ་ཏུ་སྦྱངས། །

ཞེས་གསུངས་པ་ལྟར་ས་དགེ་བཀའ་རྙིང་གི་གཞུང་ལུགས་ཕྱོགས་རེ་བ་མིན་

པར་ཀུན་ལ་འདྲིས་པར་བྱས་པ་དང་། དེ་ཡང་རགས་པ་ཙམ་མིན་པར་དཔྱད་པ་ཕྲ་
མོ་བྱས་ཏེ་འགྲོ་དགོས་ཞེས་གསུངས་པ་དེ་ཧ་ཅང་གལ་འགངས་ཆེན་པོ་རེད་འདུག

སྤྱིར་བཏང་དེང་སྐབས་ས་དགེ་བཀའ་རྙིང་ཇོ་ནང་དང་བཅས་པ་རིས་སུ་མ་

ཆད་པའི་ཆོས་ལུགས་དབར་གྱི་མཐུན་སྒྲིལ་ཧ་ཅང་ཡག་པོ་རེད། དེ་བཞིན་བོན་པོ་

179

ནང་ཆོས་ངོ་སྤྲོད་སེམས་ཀྱི་གསང་བ།

རྣམས་ཀྱང་ཧ་ཅང་ཡག་པོ་རེད། ཡང་འགའ་ཞིག་གིས་ད་དུང་ཡང་འདོད་པ་མི་

མཐུན་པ་དང་། ལྟ་བ་མི་མཐུན་པ་ཡོད་པ་རེད་ཅེས་ཤོད་མཁན་དེ་འདྲ་ཡོང་གི་འདུག
ད་དུང་ལྟ་བ་ཟབ་ལོས་བཤད་པ་ནི་མ་ཤེས་པའི་རྟགས་ཡིན། ང་རང་ངོས་ནས་དངོས་

གནས་རྙིང་མའི་ཆོས་དང་། ལྷག་པར་རྫོགས་ཆེན་གྱི་རྒྱུད་ལུང་མན་ངག་གི་གཞུང་
རྣམས་ཀྱང་ཞུས་ཡོད། རྫོགས་ཆེན་ལ་ཆ་མཚོན་ན་རྫོགས་ཆེན་གྱི་སེམས་སྡེ་དང་།

རྫོགས་ཆེན་ཀློང་སྡེ། རྫོགས་ཆེན་མན་ངག་གི་སྡེ་བཅས་དང་། མན་ངག་གི་སྡེ་ལའང་
ཕྱི་སྐོར་དང་། ནང་སྐོར། གསང་སྐོར། ཡང་གསང་བླ་མེད་དང་བཅས་པ་ཚང་མ་ཐོབ་

ཡོད། དེ་དག་ཀྱང་ཐོབ་པ་ཙམ་ལ་ཆ་མ་བཞག་པར་དཔེ་ཆ་ལ་བལྟས་པ་དང་། བསམ་
བློ་བཏང་། དཔྱད་པ་བྱས། བསྒོམས་ནས་རྟོགས་པ་རྒྱུད་ལ་སྐྱེ་གི་མི་འདུག་ཀྱང་།
གང་ལྟར་ཐོས་བསམ་གྱི་སྒྲོ་འདོགས་ཆོད་པར་ཕལ་ཆེར་བརྗོད་ཐུབ་པ་ཡིན།

དེ་བཞིན་བཀའ་བརྒྱུད་ཀྱི་གཞུང་དང་། གཞན་ཡང་ས་སྐྱ་པའི་ལམ་འབྲས་ཀྱི་

གཞུང་རྣམས་ཀྱང་ཞུས་མྱོང་། ལམ་འབྲས་ཞུས་ཏེ་ལམ་འབྲས་ཀྱི་རྒྱུད་གསུམ་དང་།
སྣང་གསུམ་སྐབས་ཀྱི་ལྟ་བར་སློབ་སྦྱོང་བྱས། བསམ་བློ་བཏང་། དེ་ཡང་བཅོ་བརྒྱད་
ཁྲི་རིན་པོ་ཆེའི་སྐུ་དྲུང་ནས་ལམ་འབྲས་སློབ་བཤད་ཀྱི་བཀའ་ཁྲིད་ཆ་ཚང་ཞུས་ཏེ་
འདི་ལྟར་བསམ་བློ་གཏོང་སྐབས། དངོས་གནས་དེ་ཐམས་ཅད་ཀྱི་དགོངས་པ་

གཅིག་ཏུ་བབ་པ་ཞིག་ཡོང་གི་འདུག བོད་ཀྱི་སྔོན་གྱི་ས་དགེ་བཀའ་རྙིང་རིས་སུ་མ་

ཆད་པའི་སྐྱེས་བུ་དམ་པ་རྣམས་དེ་ལྟ་བུའི་རྣམ་དཔྱོད་ཆེན་པོ་དང་། བསྟན་པའི་བྱ་བ་

རླབས་ཆེན་འདི་ལྟར་མཛད་འདུག་སྙམ་སྟེ་ཡི་རངས་དང་དད་གུས་སྐྱེ་བ་ཞིག་འདུག
རྩོད་པ་བྱེད་པའི་ཕྱོགས་མིན་པར་དད་གུས་སྐྱེ་བའི་ཕྱོགས་ཡིན།

180

༧གོང་ས་༧སྐྱབས་མགོན་ཆེན་པོ་མཆོག

གང་ལྟར་ང་རང་ཚོས་སྤྱིར་འཛམ་གླིང་གི་ཆོས་ལུགས་ཆོས་ལུགས་ཚང་མར་

གུས་ཞབས་བྱེད་དགོས་པ་དང་། ཡང་སྒོས་བོད་གངས་ཅན་ལྗོངས་ཀྱི་སངས་རྒྱས་

པའི་བསྟན་པ་ཆོས་རྒྱུད་མི་འདྲ་བ་ཡོད་པ་རྣམས་ལའང་དག་སྣང་སྦྱངས། དག་སྣང་

སྦྱོང་སྟངས་དེ་ཡང་རང་ཉིད་ཀྱིས་ཤེས་པར་བྱས་ན་དག་སྣང་སྐྱེ་བ་ཞིག་ཡོང་བ་
ཡིན། དེ་ལྟར་མ་ཤེས་པར་དགེ་ལུགས་པ་ཞིག་གིས་རྙིང་མའི་དཔེ་ཆར་ལག་པ་
འཆང་ནའང་དོལ་རྒྱལ་གྱིས་གནོད་ཀྱི་རེད་ཅེས་པ་ལྟ་བུ་བཤད་པ་དང་། རྙིང་མ་དང་
བཀའ་བརྒྱུད་པ་ལྟ་བུས་དགེ ་ ལུགས་པའི ་ དཔེ ་ ཆ་བལྟས་ན་དེ ་ ནི ་ རྟོ ག ་གེ ་ མགོ ་
མཁྲེགས་ཀྱི་དཔེ་ཆ་རེད་ཅེས་དོ་སྣང་གཏན་ནས་མེད་པ་ལྟ་བུ་བྱས་ན་སྙིང་པོ་གང་
ཡང་མེད། ཚང་མས་གཞུང་ལུགས་རབ་འབྱམས་ལ་ལྟ་དགོས་པ་ཡིན།

དེ་དག་ད་ལྟ་སློབ་ཕྲུག་རྣམས་ལ་འབྲེལ་བ་དེ་ཙམ་ཆེ་བ་མེད། འོན་ཀྱང་ངོས་

ནས་ཞར་ལ་ཞུས་པ་ཡིན། ཁྱེད་རང་ཚོ་རིམ་བཞིན་ནར་སོན་ཏེ་དོ་སྣང་བྱས་ཏེ་ཤེས་
པར་བྱེད་དགོས། གཞུང་ཚང་མར་བལྟས་ན།

གཞུང་ལ་ཕྱོགས་རེ་བ་དང་རགས་པ་རེས། །

འཚིམས་པ་མ་བྱས་པར་ཀུན་ལ་ཞིབ་ཏུ་སྦྱངས། །

ཞེས་པ་ལྟར་ཡོང་བ་དང་། བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཞེས་

པ་དེ་ཡང་ཡོང་བ་ཡིན།

181

ནང་ཆོས་ངོ་སྤྲོད་སེམས་ཀྱི་གསང་བ།

ཉིན་གཉིས་པའི་བཀའ་འདྲི་དང་དེའི་བཀའ་ལན།

བཀའ་འདྲི། ྋགོང་ས་ལྷ་མིའི་རྣམ་འདྲེན་ྋརྒྱལ་དབང་ཐམས་ཅད་མཁྱེན་ཅིང་

གཟིགས་པ་ཆེན་པོ་མཆོག་ལ་སྒོ་གསུམ་གུས་ཕྱག་སྔོན་དུ་བཏང་སྟེ། བཀའ་འདྲི་ཞུ་
རྒྱུ་ནི། ཐེག་པ་ཆེན་པོའི་ནང་གསུངས་པ་གཞིར་བཞག་བྱས་ན། སེམས་ཅན་ཐམས་

ཅད་ཀྱི་དོན་དུ་སངས་རྒྱས་དགོས་ཞེས་གསུངས་འདུག དེ་འདྲའི་དབང་དུ་བཏང་ན།
ཉིན་ཞིག་འཁོར་བ་འདིའི་ནང་དུ་སེམས་ཅན་གཅིག་མ་གཏོགས་གཞན་སངས་རྒྱས་
ན་སེམས་ཅན་གཅིག་དེ་སངས་རྒྱས་ཐུབ་བམ། སངས་རྒྱས་ན་དེ་སུའི་ཆེད་དུ་
སངས་རྒྱས་པ་རེད་དམ།

བཀའ་ལན། ངས་ལན་ཁྱད་མཚར་ཞིག་བརྒྱབ་ན། དེ་ནི་བྱུས་ཏོག་མེད་པའི་

བྱུས་ཏོག་རེད། ང་ཚོས་རྟགས་གསལ་འདི་ལྟར་གཏོང་སྲོལ་ཡོད། སེམས་ཅན་
ཐམས་ཅད་སངས་རྒྱས་པའི་གནས་སྐབས་སུ། ལོངས་སྐུ་ངེས་པ་ལྔ་ལྡན་ཡིན་ནམ་

མིན། སངས་རྒྱས་ཀྱི་ཆོས་འཁོར་བསྐོར་དང་མ་བསྐོར་ཤོད་ཀྱི་ཡོད། དེ་རིགས་ནི་
བྱུས་ཏོག་མེད་པའི་བྱུས་ཏོག་གི་རིགས་རེད། གཡུག་བཞག་ན་འགྲིགས་པ་ཡིན།
ཁམས་བདེ་གཤེགས་སྙིང་པོ་དགག་པ་གཉིས་ལས་གང་ཡིན་ནམ།

བཀའ་འདྲི། ངའི་བཀའ་འདྲི་ཞུ་རྒྱུ་ནི། སེམས་ཅན་གྱི་རྒྱུད་ལ་ཡོད་པའི་ཁམས་

བདེ་གཤེགས་སྙིང་པོ་དེ་མེད་དགག་དང་མ་ཡིན་དགག་གང་ཡིན་དང་། དེ་ཐོག་མ་
མེད་པ་ནས་སངས་རྒྱས་ཡིན་ནམ་མིན།

བཀའ་ལན། མངོན་རྟོགས་རྒྱན་དུ་གསུངས་པ་ལྟར་ན། ཁམས་བདེ་གཤེགས་

སྙིང་པོ་ཞེས་པ་ནི།

༼ཁ་སང་མིང་དེ་མ་དྲན་པ་རེད། ཨ་བྷེ་ཡ་ཀ་རའི་དང་ལྡན།༽

182

ནང་གི་རང་བཞིན་

༧གོང་ས་༧སྐྱབས་མགོན་ཆེན་པོ་མཆོག

གནས་རིག་དེ་ཆོས་ཉིད་ཁོ་ན་ཡིན་ཞེས་གསུངས་ཡོད། ལུང་དེ་ལེགས་བཤད་
གསེར་ཕྲེང་དུ་དྲངས་ཡོད། མངོན་རྟོགས་རྒྱན་དུ་གཙོ་བོ་ཆོས་ཉིད་ལ་སྦྱར་ཡོད། དེ་
ལྟར་ན་མེད་དགག་ཡིན།

དེ་ཡང་མེད་དགག་ཅེས་པ་དོན་དེ་བློར་འཆར་སྐབས་དགག་བྱ་བཀག་པའི་

ཐོག་ནས་བློར་འཆར་བ་ཞིག་ལ་མེད་དགག་ཅེས་བརྗོད་ཀྱི་ཡོད། དཔེར་ན། ཁང་པ་
འདིའི་ནང་གླང་ཆེན་མེད་ཅེས་པར་མཚོན་ན། དེ་ནི་མེད་དགག་ཡིན། དེ་ཡང་དགག་

བྱ་གླང་ཆེན་མེད་ཙམ་ལས། ཤུགས་ལ་དོན་གང་ཡང་གོ་གི་མེད། ཡང་གླང་ཆེན་མི་

འདུག་ཀྱང་། ཞེས་བརྗོད་ན་དགག་བྱ་གླང་ཆེན་བཀག་པ་ཙམ་མིན་པར་དེ་ལས་
གཞན་ཞིག་ཡོད་པ་ཚིག་དེས་འཕེན་གྱི་ཡོད། དེས་ན་དོན་གང་ཞིག་བློ་ངོར་འཆར་

སྐབས། དགག་བྱ་བཅད་ཐོག་ནས་དོན་དེ་བློ་ངོར་འཆར་བ་ཞིག་དང་། དེ་ནི་དགག་

བྱ་བཅད་ཙམ་ལས། སྒྲུབ་པའམ་ཆོས་གཞན་མི་འཕེན་པ་ཞིག་ལ་དགག་པ་ཞེས་
བརྗོད་ཀྱི་ཡོད། དེས་ན་སྟོང་ཉིད་ཀྱི་ལྟ་བ་དེ་དམིགས་གཏད་བཤིག་སྟེ་དགག་བྱ་
བཀག་ཙམ་ལས་དེ་སྟོང་ཉིད་རེད་བསམ་པ་དང་། ངས་སྟོང་ཉིད་རྟོགས་ཀྱི་ཡོད་

བསམ་པ་འཆར་རྒྱུ་མེད། དགག་བྱ་ང་ཚོར་སྣང་ཕྱིན་ཆད་དགག་བྱ་སྣང་ཚུལ་དང་
འདྲེས་ནས་སྣང་བ་ཞིག་ལས། དགག་བྱའི་སྣང་ཚུལ་སེལ་ནས་ཆོས་ཅན་མིང་རྐྱང་
བཏགས་ཡོད་ཙམ་ཞིག་འཆར་རྒྱུ་མེད། དེས་ན་དགག་བྱ་ཁེགས་སྐབས་ཆོས་ཅན་
གྱི་སྣང་བ་དེ་ཡང་འགགས་འགྲོ་གི་ཡོད།

ཡང་རྒྱུད་བླ་མའི་སྐབས་ནས་ཁམས་བདེ་གཤེགས་སྙིང་པོ་ཞེས་པ་ནི། ཁ་སང་

བརྗོད་པ་ལྟར་སྐུ་གསུམ་སྒྲུབ་བྱེད་ཉེར་ལེན་ས་བོན་གྱི་ཆ་ཞེས་བརྗོད་སྐབས་སྒྲུབ་པ་

183

ནང་ཆོས་ངོ་སྤྲོད་སེམས་ཀྱི་གསང་བ།

དང་། འདུས་བྱས། ཤེས་པའི་ཆ་བཅས་ཡིན། སྔགས་བླ་མེད་དང་འབྲེལ་ཚེ་རླུང་
སེམས་ཀྱི་ཆ་སྟེ། སྐུ་གསུམ་སྒྲུབ་བྱེད་ཉེར་ལེན་ས་བོན་གྱི་ཆ་ཞེས་པ་དེའི་ཐོག་ཏུ་
སླེབས་ཀྱི་ཡོད། དེར་བརྟེན་ཁམས་བདེ་གཤེགས་སྙིང་པོ་འཇོག་ཚུལ་དེ་མདོ་རྐྱང་

པའི་དབང་དུ་བྱས་ཀྱང་། ཤེས་པའི་ཆ་ནས་བཞག་པ་གཅིག་དང་། ཆོས་ཉིད་ཀྱི་ཆ་
ནས་བཞག་པ་གཉིས་ཡོད།

དེ་ནས་ང་ཚོའི་རྒྱུད་ལ་བདེ་གཤེགས་སྙིང་པོ་ཡོད་མུས་ཡིན། འོན་ཀྱང་དེ་

བཞིན་གཤེགས་པའི་སྙིང་པོ་ཡོད་པའི་ཆ་ནས་ཡེ་སངས་རྒྱས་པ་སྟེ། ཆོས་ཉིད་

མཛོད་ཀྱི་ཐ་སྙད་ལྟར་ན། ཡེ་སངས་རྒྱས་པ་ཞེས་གསུང་གི་ཡོད། དེ་ཡང་ཡེ་སངས་
རྒྱས་པའི་ཐོག་ཏུ་ལམ་ལ་བསླབས། ཡང་སངས་རྒྱས་དགོས་ཞེས་གསུངས་ཡོད།

ཡེ་སངས་རྒྱས་པ་སྟེ་ང་ཚོ་ཚང་མ་སངས་རྒྱས་རེད། དེ་ལྟར་ན་སྐྱིད་པ་ལ་ཨང་། ང་

ཚོ་ཚང་མ་སངས་རྒྱས་ཏེ་སྐྱོན་ཀུན་ཟད་ཡོན་ཏན་ཀུན་ལྡན་ཡིན་ན། སློབ་སྦྱོང་གང་

ཞིག་བྱས་ནས་བྱེད་ཀྱི་ཡོད་དམ། སྐྱེ་རྒ་ན་འཆིའི་སྡུག་བསྔལ་རྣམས་ཀྱང་གང་ཞིག་
བྱས་ཏེ་བྱུང་བ་རེད་དམ། རང་བཞིན་རྣམ་དག་ཡིན་པའི་ངོས་ནས་གསུང་གི་ཡོད།

སྤྱོད་འཇུག་གི་ཤེས་རབ་ཀྱི་ལེའུ་ལས་ཀྱང་རང་བཞིན་མྱང་འདས་ཞེས་པ་

ཞིག་ཡོད་ན། འཁོར་བ་པ་ཡང་མྱང་འདས་ཐོབ་པ་རེད་འདུག་ཅེས་རྩོད་པ་རྩོད་པའི་

ལན་དུ་རང་བཞིན་མྱང་འདས་ཡིན་པས་མི་འགྲིགས་པར། རང་བཞིན་མྱང་འདས་ཀྱི་
དབྱིངས་དེར་གློ་བུར་བའི་ཆོས་རྣམས་ཀྱིས་གཉེན་པོ་བསྟེན་ཏེ་སྤངས་པའི་དག་པ་
ཞིག་དགོས་པས། དག་པ་གཉིས་ལྡན་ཞིག་ལ་རང་བཞིན་མྱང་འདས་ཞེས་བརྗོད་ཀྱི་
ཡོད་ཅེས་ལན་བསྐྱོན་ཡོད།

184

༧གོང་ས་༧སྐྱབས་མགོན་ཆེན་པོ་མཆོག

དེ་ལྟར་ང་རང་ཚོ་ཡེ་སངས་རྒྱས་པ་བྱས་ཏེ་གཉུག་མ་ལྷན་ཅིག་སྐྱེས་པའི་འོད་

གསལ་དེ་དྲི་མའི་རང་བཞིན་དུ་མེད་ལ། དྲི་མས་བསླད་མེད། དེ་ནི་སངས་རྒྱས་ཀྱི་
ས་དང་། ད་ལྟ་འཇིག་རྟེན་ལས་འདས་པའི་བསྟོད་པའི་ནང་།
ཇི་ལྟར་སྔར་བཞིན་ཕྱིས་དེ་བཞིན། །

ཞེ ས ་གསུངས་པ་ལྟར་དག་པའི་དབྱིང ས་དེ་ཉིད ་གནས་མུས་ཡི ན། དེ ་ ལ་

དགོངས་པ་བཞེས་ནས་ཡེ་སངས་རྒྱས་པ་ཞེས་གསུང་གི་ཡོད། དེས་ན་ཡེ་སངས་

རྒྱས་པ་དེ་སྐུ་བཞིའི་བདག་ཉིད་ཀྱི་སངས་རྒྱས་ཡིན་ཞེས་བརྗོད་ཀྱི་མེད། སངས་
རྒྱས་སུ་འགྱུར་མཁན་གྱི་རང་བཞིན་རྣམ་དག་ཅིག་ཏེ། སྔགས་བླ་མེད་ཀྱི་སྐབས་

ནས་ངོ་བོ་ཉིད་སྐུ་ལ་འདུས་བྱས་ཀྱི་ངོ་བོ་ཉིད་སྐུ་འཇོག་གི་ཡོད། འདུས་བྱས་ཀྱི་ངོ་
བོ་ཉིད་སྐུ་འཇོག་པ་ནི། གཉུག་མ་ལྷན་ཅིག་སྐྱེས་པའི་འོད་གསལ་དེ་ཐོག་མ་མེད་པ་

ནས་ཡོད་པས་ན། གློ་བུར་བའི་རྒྱུ་རྐྱེན་གྱིས་བཅོས་པ་མ་ཡིན་པར་བརྟེན་རྫོགས་
ཆེན་གྱི་གཞུང་ནས་འོད་གསལ་འདི་མུར་བྱས་པ་ཞེས་ཐ་སྙད་སྦྱར་ཡོད་པ་ལྟར་

ཡིན། དེ་ལྟ་བུའི་ཐོག་ཏུ་དགོངས་པ་བཞེས་ནས་ཡེ་སངས་རྒྱས་པ་ཞེས་པ་དེ་ལྟར་
ཡིན།

སྐྱེ་བ་འདིས་སྐྱེ་བ་ཕྱི་མར་འགྱུར་བ་གཏོང་ཐུབ་བམ།

བཀའ་འདྲི། ཐོག་མར་བོད་མི་ཡོངས་ཀྱི་རེ་སྨོན་ཞུ་བཞིན་པ་ལྟར། སྤྱི་ནོར་

ྋགོང་ས་ྋསྐྱབས་མགོན་ཐམས་ཅད་མཁྱེན་ཅིང་གཟིགས་པ་ཆེན་པོ་མཆོག་སྐུ་ཚེ་
ཁྲི་ལོར་བརྟན་པ་དང་། དེ་རིང་གུས་པས་བཀའ་འདྲི་ཞུ་རྒྱུ་ནི། ང་ཚོའི་ཚེ་འདི་སྐྱེ་བའི་

འབྲས་བུ་ཡིན་སྟབས། སྐྱེ་བ་ཕྱི་མ་གང་ཞིག་ཏུ་སྐྱེ་མིན་ནི་སྐྱེ་བ་འདིའི་བྱ་བྱེད་བཟང་

185

ནང་ཆོས་ངོ་སྤྲོད་སེམས་ཀྱི་གསང་བ།

ངན་ལ་རག་ལས་པ་རེད། ནམ་རྒྱུན་ན་ཚ་ཞིག་བྱུང་ན་དེ་ནི་སྐྱེ་བ་སྔོན་མ་ལས་ངན་
བསགས་པའི་འབྲས་བུ་དང་། བདེ་ཞིང་སྐྱིད་པ་ཞིག་བྱུང་ན་སྐྱེ་བ་སྔོན་མ་དགེ་བ་

བསྒྲུབས་པའི་འབྲས་བུ་ཡིན་པར་བརྗོད་ཀྱི་ཡོད། སྐྱེ་བ་འདིའི་ལེགས་ཉེས་རྣམས་སྐྱེ་
བ་སྔོན་མའི་ལས་བཟང་ངན་ལ་རག་ལུས་པ་ལྟར། སྐྱེ་བ་ཕྱི་མ་ལེགས་ཉེས་གང་ཡོང་

སྐྱེ་བ་འདི་ལ་རག་ལུས་པ་ཡིན་སྟབས། སྐྱེ་བ་འདི་ནི་སྐྱེ་བ་སྔོན་མའི་རྒྱུན་མཐུད་
ནས་ཡོང་བ་ཞིག་ཡིན་པས། སྐྱེ་བ་རྗེས་མ་དེར་འགྱུར་བ་གཏོང་རྒྱུ་ཡོད་དམ།

བཀའ་ལན། ལས་ཀྱི་འབྲས་བུ་གསུང་སྐབས། སྐྱེ་གནས་མྱོང་གྱུར་གྱི་ལས་

དང་། མཐོང་ཆོས་མྱོང་གྱུར་གྱི་ལས། དེ་ཡང་སྐྱེ་གནས་མྱོང་གྱུར་གྱི་ལས་ཞེས་པས་
སྐྱེ་བ་རྗེས་མ་ཡོང་བ་ཞིག་གསུང་གི་ཡོད། མཐོང་ཆོས་མྱོང་གྱུར་གྱི་ལས་ཞེས་པ་ནི།
ལས་ཀྱི་འབྲས་བུ་ཚེ་འདི་ཉིད་ལ་སྨིན་པ་ཞིག་གསུང་གི་ཡོད། ཚེ་སྟོད་ལ་རང་ཉིད་ཀྱི་

བྱེད་ལུགས་ཤིག་གིས་རྐྱེན་པས་ཚེ་སྨད་ལ་དེའི་འབྲས་བུ་བདེ་སྡུག་མྱོང་བ་ཞིག་

ཡིན། དེས་ན་ཚེ་འདིའི་བདེ་སྡུག་ཡོངས་རྫོགས་སྐྱེ་བ་སྔོན་མར་འཇོག་རྒྱུ་མེད། ཚེ་
འདིའི་བྱེད་སྟངས་ཀྱི་དབང་ལས་འབྲས་བུ་བདེ་སྡུག་ཡོང་བ་ཞིག་ཡོད།

རྩ་བ་ལས་འབྲས་ཞེས་པ་ནི། མངོན་པ་ཀུན་བཏུས་ནང་ཕུང་ཁམས་སྐྱེ་མཆེད་

གསུངས་སྐབས། སྤྱིར་རྒྱུ་འབྲས་ཞེས་པ་དེར་ལས་ཀྱི་སྐད་ཆ་ཨེ་ཡོད་སྙམ། ངོས་
ནས་རྟག་ཏུ་འདི་ལྟར་དྲན་གྱི་ཡོད། དཔེར་ན། མེ་ཏོག་འདི་དག་བུམ་པའི་ནང་དུས་
གཅིག་ལ་བཙུགས་ཀྱང་། འགའ་ཞིག་སྔོན་ལ་རྒས་པ་དང་། ཁ་ཤས་རྗེས་སུ་རྒས་པ།

དེ་བཞིན་ལོ་མ་ས་ལ་ལྷུང་སྐབས་ཀྱང་། ལོ་འདབ་ལ་ལ་སྔོན་ལ་ལྷུང་བ་དང་། འགའ་
ཞིག་མཇུག་ལ་ལྷུང་བ་རྣམས་ལས་རེད་དམ་ཞེ་ན། ངོས་ཀྱི་བསམ་པར་དེ་ནི་ལས་མ་

186

༧གོང་ས་༧སྐྱབས་མགོན་ཆེན་པོ་མཆོག

རེད་སྙམ།

ལས་ཞེས་པ་ནི་ཚོར་བ་བདེ་སྡུག་དང་འབྲེལ་ནས་འཇོག་དགོས་པ་ལས། ཚོར་

བ་བདེ་སྡུག་དང་མ་འབྲེལ་བའི་ལས་ཤིག་མེད། སྤྱོད་འཇུག་ལས་གསུངས་པ་ལྟར་

ན། མེ་ཏོག་ཚོན་གཞི་སྣ་ཚོགས་ཡོང་བ་གང་གིས་བྱས་སམ་ཞེ་ན། སྔ་མའི་རྒྱུ་རྐྱེན་
གྱིས་བྱས་པ་དང་། སྔ་མའི་རྒྱུ་རྐྱེན་གྱིས་མེ་ཏོག་བྱེ་བྲག་པ་དེ་འདྲ་ཞིག་ཡོང་བ་གང་
གིས་བྱས་སམ་ཞེ་ན། དེ་ཡང་རྒྱུ་རྐྱེན་གྱིས་བྱས་པ་རེད་ཅེས་གསུངས་ཡོད། དེའི་
མཇུག་ཐོགས་ལོགས་སུ།

ཐོག་མེད་བདེ་སྡུག་ལས་ལས་ཡིན། །

ཞེས་ཐོག་མ་མེད་པ་ནས་ཡོད་པའི་བདེ་བ་དང་། སྡུག་བསྔལ་ཞེས་པ་དེ་དག་

ལས་ཀྱི་དབང་གིས་བྱུང་བ་རེད་ཅེས་ལས་དང་འབྲེལ་བ་མེད་པའི་སྤྱིར་རྒྱུ་འབྲས་ཀྱི་
འགྲོ་སྟངས་གཅིག་དང་། བདེ་སྡུག་ལས་ལས་བྱུང་བ་ཡིན་ཞེས་གསུངས་ཡོད། དེ་

ལྟར་སྤྱོད་འཇུག་ལས་གསུངས་པ་དེ་ཧ་ཅང་གསལ་པོ་འདུག ང་རང་ཚོས་ནམ་རྒྱུན་

སྟབས་བདེ་པོའི་ཐོག་ནས་བརྗོད་ཀྱི་ཡོད། སྔར་ལོ་བཞི་བཅུ་ཞེ་གྲངས་ཀྱི་གོང་དུ་
ལམ་རིམ་ཆེན་མོ་ཐོག་མར་འཆད་པའི་སྐབས་དེར་རྒྱལ་རོང་སྐྱོར་དཔོན་ཡོད་ཅིང་།

ཁོང་སྐབས་དེར་ཌལ་ཧོར་དུ་བཞུགས་ཀྱི་ཡོད། རྗེས་སུ་རྒན་ཉི་མ་ཡང་ཕེབས་ཤིང་།
སྐབས་དེ་དུས་ནས་ང་ལ་དོགས་པ་འདི་ལྟར་ཡོད། དཔེར་ན། རི་ཧ་ཅང་མཐོན་པོ་
ཞིག་གི་ཐོག་ཏུ་ལུས་རགས་པ་ལྡན་པའི་སེམས་ཅན་ཏེ། ང་ཚོའི་མཐོང་ཆོས་ཀྱི་

སེམས་ཅན་གཅིག་ཀྱང་མེད་པར། རིའི་ཐོག་གངས་བབས་པའི་གངས་ཐིག་གཅིག་
བྲག་གི་གཡས་ཟུར་དང་། གངས་ཐིག་གཅིག་བྲག་གི་གཡོན་ཟུར་དུ་ལྷུང་བ། ཡང་

187

ནང་ཆོས་ངོ་སྤྲོད་སེམས་ཀྱི་གསང་བ།

གངས་ཐིག་གཅིག་རླུང་བུས་འཁྱེར་ཏེ་བྲག་སྟེང་དུ་མ་ལྷུང་བ་རྣམས་དེ་དག་ལ་ལས་

ཀྱི་འབྲེལ་བ་ཡོད་དམ་ཞེས་རྒྱལ་རོང་མཁན་ཟུར་རིན་པོ་ཆེར་བཀའ་འདྲི་ཞུས་པར།

རིན་པོ་ཆེས་ལས་ཚུལ་བསམ་གྱིས་མི་ཁྱབ་པ་རེད་ཅེས་གསུངས་བྱུང་། དེ་ནི་སྤྱིར་

བཏང་ལས་རྒྱུ་འབྲས་ཞེས་པ་དེར་དད་པ་ཤུགས་ཆེ་ཡོད་ཀྱང་དཔྱད་པ་དེ་ཙམ་
གནང་མི་འདུག

དེ་རྗེས་སྤྱོད་འཇུག་ལས་གསུངས་པ་དེ་དང་། མངོན་པ་ཀུན་བཏུས་ཀྱི་ཕུང་

ཁམས་སྐྱེ་མཆེ ད ་གསུངས་སྐབས། ཚོ ར ་བ་བདེ ་ སྡུག་དེ ་ ལས་ལས་བྱུང་བར་

གསུངས་འདུག དེས་ན། ཚོར་བ་བདེ་སྡུག་གི་འབྲས་བུ་ནི་ཀུན་སློང་གི་ཁྱད་པར་

དང་འབྲེལ་བའི་ཐོག་ནས་རྒྱུ་གསར་པ་གྲུབ་པ་ཞིག་དང་། ཀུན་སློང་གི་ཁྱད་པར་དང་

འབྲེལ་བའི་ཐོག་ནས་ལུས་ཀྱི་བྱ་བ་དང་། ངག་གི་བྱ་བ། ཡིད་ཀྱི་བྱ་བ་བཅས་ཡོང་གི་
ཡོད།

ལས་ཞེས་པ་ནི་ཀརྨ་སྟེ་བྱ་བ་ཡིན། ཚོར་བ་བདེ་སྡུག་དེ་ཤེས་པའི་སྟེང་ནས་

མྱོང་གི་ཡོད། དེ་ཡང་སེམས་ལྡན་ཞིག་གིས་མྱོང་བ་ལས་མེ་ཏོག་སོགས་ཀྱིས་མྱོང་

གི་མེད། སེམས་ལྡན་གྱིས་མྱོང་བའི་ཚོར་བ་བདེ་སྡུག་གི་རང་བཞིན་ཡིན་པའི་

འབྲས་བུ་དེ་ཐུན་མོང་མ་ཡིན་པའི་རྒྱུ་ནང་གི་ཤེས་པའམ་ཀུན་སློང་གི་ཁྱད་པར་དང་
འབྲེལ་བའི་ཐོག་ནས་བྱ་བ་བསྒྲུབས་པ་ཞིག་ལ་ལས་ཞེས་མིང་བྱེ་བྲག་པ་ཞིག་དང་།

རྒྱུ་རྐྱེ ན ་མང་པོ འི ་ ནང་ལས་ཞེ ས ་མི ང ་དམི ག ས་བསལ་ཞི ག ་བཏགས་ནས་དེ ས ་
འབྲས་བུ་མྱོང་གི་ཡོད། དེ་ལ་དམིགས་བསལ་གྱི་བསམ་བློ་མང་པོ་ཞིག་གཏོང་རྒྱུ་
ཡོད། དེ་ལྟ་བུའི་ལས་དེར་ཚེ་སྟོད་ལ་བསགས་པའི་ལས་ཤིག་ཚེ་སྨད་ལ་སྨིན་པ་སྟེ།

188

༧གོང་ས་༧སྐྱབས་མགོན་ཆེན་པོ་མཆོག

དཔེར་ན། ང་ཚོར་ཆ་མཚོན་ན། ཞོགས་པ་ལངས་མ་ཐག་ནས་བསམ་བློ་ཡག་པོ་
ཞིག་བཏང་། ཀུན་སློང་རྣམ་དག་ཅིག་འཁྱེར་ན་ཉིན་དེར་སྐྱིད་པ་ཡོང་གི་ཡོད།

དེ་ཡང་ཞོགས་པ་ལས་ཤིག་བསགས་པའི་འབྲས་བུ་ཉིན་དེ་རང་ལ་སྨིན་པ་

ཞིག་ཡིན་ཞེས་ཧ་ལམ་བརྗོད་ཆོག་པ་ཡིན། ཁྱེད་རང་ལོ་ན་གཞོན་པའི་སྐབས་དང་།
ཚེ་སྟོད་ལ་སློབ་སྦྱོང་ཐོག་འབད་བརྩོན་བྱས་པའི་འབྲས་བུ་ཚེ་སྨད་ལ་མི་ཡོན་ཏན་
ཅན་ཞིག་ཏུ་གྱུར་པ་དང་། དེང་སྐབས་ཡོན་ཏན་ཅན་བྱུང་ན་བསམ་བློ་གཏོང་ས་གཙོ་

བོ་ནི་ལས་ཀ་ཡག་ས་ཞིག་དང་། ཕོཌ་ཆེ་བ། སྐྱེ་དམན་ཡག་པ། དེའི་ཐོག་ཁང་པ་

ཡག་པ་ཞིག ཕྲུ་གུ་རྣམས་ཀྱི་འགྲོ་སྟངས་བཟོ་རྒྱུ་ལས་སླ་བ་ཞིག་སོགས་ཀྱི་ཐོག་ཏུ་
བསམ་བློ་གཏོང་གི་ཡོད། དེ་ཡང་ཚེ་སྟོད་ལ་དཀའ་ལས་བརྒྱབ་པའི་ལས་ཀྱི་འབྲས་
བུ་ཡིན།

ཡང་བསམ་བློ་ཅུང་ཟད་གཏིང་ཟབ་པ་གཏོང་མཁན་ཞིག་ལ་ཆ་བཞག་ན། ཚེ་

སྟོད་ལ་སློབ་སྦྱོང་བྱས་པ་དང་། སློབ་སྦྱོང་དེ་ཡང་སེམས་རྒྱུད་འདུལ་ཐབས་ཀྱི་ཐོག་

ཏུ་འཁྱེར་ནས་སེམས་དུལ་པོ་ཞིག་བྱུང་ན། ཁྱེད་རང་ཚོ་སློབ་གྲྭ་དང་འཛིན་གྲྭ་གཅིག་
པ་ཡིན་པ། ཕྱིས་སུ་ཆེས་མཐོའི་མཐོ་སློབ་ཏུའང་སློབ་སྦྱོང་མཉམ་དུ་བྱས་ཏེ་ལག་

འཁྱེར་ཐོབ་རྗེས་ལས་ཀ་ཆེན་པོ་ཞིག་རག་སྐབས། ལས་ཀ་རག་པའི་མི་དེ་སེམས་

འཁྲལ་ཁོ་ནའི་ཐོག་ཏུ་འཚོ་བ་སྐྱེལ་མཁན་ཞིག་ཡོང་ཉེན་ཡོད། ཡང་ལས་ཀ་མ་རག་
པ་ཞིག་ཡིན་ན་ཡང་སེམས་འཁྲལ་གཏན་ནས་མེད་པ་འཚོ་བ་སྐྱིད་པོ་བྱས་ཏེ་སྐྱེལ་
མཁན་ཞིག་ཀྱང་ཏན་ཏན་ཡོང་བ་ཡིན། དེ་གཉིས་ལ་ཁྱར་པར་དེ་ལྟར་ཡོང་བའི་རྒྱུ་
རྐྱེན་གང་གིས་བྱས་མིན་ལ་བསམ་བློ་གཏོང་དགོས་པ་ཡིན།

189

ནང་ཆོས་ངོ་སྤྲོད་སེམས་ཀྱི་གསང་བ།

ཁ་སང་ཞུས་པ་ལྟར་འབྱོར་ལྡན་ཡིན་པ། མིང་གྲགས་ཡོད་པ། དབང་ཤུགས་

ཡོད་པ་ཞིག་ཡིན་ན་ཡང་སེམས་མ་སྐྱིད་པ་བྱས་ཏེ་སྡོད་པ་དང་། སྨན་ཟ་བ་དང་ཆང་

ཨ་རག་འཐུང་ནས་སྡོད་དགོས་པ་ཡང་ཡོང་གི་ཡོད། ཅིག་ཤོས་བྱ་བྲལ་གྱིས་འཚོ་
བ་ལྟོ་གོས་སྐྱོ་པོའི་ཐོག་ནས་གནས་ཡོད་ཀྱང་། སེམས་ནང་སྣང་སྲིད་གཉེན་དུ་ཤར་
ནས་སྐྱིད་སྣང་ཁོ་ནའི་ཐོག་ཏུ་འཚོ་བ་སྐྱེལ་མཁན་ཞིག་ཀྱང་ཡོང་གི་ཡོད། དེས་ན།

ཁྱེད་རང་ཚོའི་སློབ་སྦྱོང་དེ་ཡང་ཕྱི་དངོས་པོ་དང་འབྲེལ་བའི་སློབ་སྦྱོང་དང་། ནང་
སེམས་ཡར་རྒྱས་དང་འབྲེལ་བའི་སློབ་སྦྱོང་གཉིས་ཀ་ཡོད་པ་ཞིག་བྱུང་ན་མི་ཚེ་
སྐྱིད་པ་ཡོང་བ་ཡིན། དེ་ཡང་ཚེ་སྟོད་ལ་བསགས་པའི་ལས་ཀྱི་འབྲས་བུ་ཚེ་སྨད་ལ་
སྨིན་ཡོང་གི་ཡོད།

གཞིས་བཞུགས་བོད་མིར་ལམ་སྟོན་གྱི་བཀའ་སློབ།

བཀའ་འདྲི། སྐྱབས་གནས་ཀུན་འདུས་བླ་མ་སྤྱན་རས་གཟིགས་ཀྱི་སྙན་ལམ་དུ་

ཞུ་རྒྱུར། སྔར་པགས་རིགས་རྒྱུན་སྤྱོད་ཀྱི་ཐོག་བླང་དོར་གྱི་བཀའ་སློབ་སྩལ་བ་དེས་

བོད་ནང་ཕན་ཐོགས་ཧ་ཅང་ཆེན་པོ་བྱུང་སོང་བས་ཐུགས་རྗེ་ཆེ་ཞེས་ཞུ་རྒྱུ་དང་། ད་

ལན་ཡང་བོད་ནང་མཐུན་སྒྲིལ་དང་། དཔལ་འབྱོར་ལ་གནོད་པའི་གྲི་མེ་མདའ་
སོགས་དོ་སྣང་ཅུང་ཟད་བྱེད་བཞིན་པས། དེའི་ཐོག་བཀའ་རྒྱ་དང་འབྲེལ་བའི་བཀའ་
སློབ་ཅིག་གནང་རོགས་ཞེས་ཞུ་རྒྱུ་ཡིན།

བཀའ་ལན། དེ་རིང་འདིར་བརྗོད་ཀྱང་ཆོག་ལ། གཙོ་བོ་རྗེས་སུ་རྡོར་གདན་དུ་

མི་མང་འདུ་འཛོམས་ཆེན་པོ་ཡོང་རྒྱུའི་སྐབས་དེར་བཤད་ཆོག མ་གཞི་ངོས་ནས་
ནམ་རྒྱུན་འཚེ་བ་མེད་པ་ཞེས་བརྗོད་སྐབས། གྲི་དང་མེ་མདའ་སོགས་ནི་འཚེ་བའི་

190

༧གོང་ས་༧སྐྱབས་མགོན་ཆེན་པོ་མཆོག

ལས་ཤིག་ཡིན། མ་གཞི་རྒྱན་ཆའི་འདུ་ཤེས་བཞག་ནས་གྲི་དང་མེ་མདའ་འདོགས་
པ་ཡོང་གི་ཡོད། གཙོ་བོ་གྲི་དང་མེ་མདའི་ལས་ཀ་དེ་འཚེ་བའི་ལས་ཤིག་ཡིན། འཚེ་

བ་བྱེད་རྒྱུ་མེད་ཅེས་བརྗོད་སྐབས། གྲི་དང་མེ་མདའ་མི་དགོས་པ་གཞིར་བཞག་
རེད། རང་སྲུང་གི་དོན་དུ་ཡིན་ན་གནས་ཚུལ་ཐ་དད་ཡིན།

ཁ་ཉིན་རང་ BBC ནས་གོ་ཐོས་བྱུང་བ་ཞིག་ལ། བྷང་ལ་དྷེ་ཤིའི་ལྷོ་རྒྱུད་དུ་ཡོད་

པའི་གླིང་ཕྲན་ཞིག་གི་ནགས་ཁྲོད་ནས་སྦྲང་རྩི་འདུ་བའི་དུས་ཤིག་ཡོད་ཅིང་། སྦྲང་རྩི་

འདུ་སྐབས་ཧ་ལམ་ལོ་རེ་བཞིན་མི་བརྒྱད་ཅུ་ཙམ་སྟག་གིས་ཟ་གི་ཡོད་འདུག དེ་
ལས་སྡུག་པའི་གནས་ཚུལ་ཞིག་ལ། ཁྱོ་ག་སྦྲང་རྩི་འདུ་བར་ཕྱིན་ཏེ་སྟག་གིས་བཟས་

པའི་ནང་མི་བུད་མེད་ལྷག་ལུས་དེར་མོའི་ཁྱོ་ག་སྟག་གིས་བཟས་པ་རེད་ཅེས་དམན་
པར་བརྩིས་ཏེ་མཐོང་ཆུང་བྱས་པས་དཀའ་ངལ་ཧ་ཅང་ཆེན་པོ་ཡོད་པ་ཞིག་བརྗོད་
ཀྱི་འདུག དེའི་ཐོག་ཚོགས་པ་ཞིག་བཙུགས་ནས་རོགས་རམ་བྱེད་ཀྱི་ཡོད་ལུགས་

བཤད་སོང་། སེམས་པ་ཧ་ཅང་སྐྱོ་པོ་བྱུང་། དེ་དག་སྙིང་རྗེ། ངོས་རང་གི་སེམས་ནང་

ས་གནས་དེར་སླེབས་ན་ཨང་། དེར་སླེབས་ཚེ་ཞེན་སྐུལ་སོགས་ཀྱི་རོགས་རམ་བྱ་
རྒྱུ་ཞིག་མི་ཡོང་ངམ་སྙམ་བྱུང་། གནས་ཚུལ་དེ་ལ་མཚོན་ན། གྲི་དང་མེ་མདའ་

དགོས་པ་ལྟ་བུ་ཞིག་རེད་འདུག དེ་མིན་གོ་མཚོན་ལ་དང་དོད་བྱས་ཏེ་ཕན་ཐོགས་
གང་ཡང་མེད། ལྷག་པར་བོད་ནང་གོ་མཚོན་ལ་དོ་སྣང་བྱེད་མཁན་རྣམས་ལ་དགོས་
པ་གང་ཡང་མེད།

ང་ཞེས་པ་རྣམ་ཤེས་ལ་བཞག་ན་སྐྱོན་གང་ཡོད་དམ།

བཀའ་འདྲི། རྣམ་ཤེས་ཞེས་པ་དེ་སྐྱེ་བ་ཐོག་མ་མེད་པ་ནས་བརྒྱུད་དེ་ཡོང་གི་

191

ནང་ཆོས་ངོ་སྤྲོད་སེམས་ཀྱི་གསང་བ།

ཡོད་ཅིང་། དེར་བརྟེན་ང་ཞེས་པ་དེ་རྣམ་ཤེས་དེ་ལ་བཞག་ན་སྐྱོན་ཡོད་དམ།

བཀའ་ལན། དེ་ནི་ང་ཡི་ལུས་ཞེས་བརྗོད་པ་ལྟར། ང་ཚོའི་བློ་རང་ག་ལ་བ་ང་ཡི་

སེམས་ཞེས་པའི་ཚིག་ཅིག་སླེབས་ཀྱི་ཡོད་ལ། ངག་ནས་ཀྱང་དེ་ལྟར་བརྗོད་ཀྱི་ཡོད།
དེས་ན་བདག་པོ་རྒྱག་མཁན་དེ་ང་དང་། བདག་པོ་རྒྱག་ས་དེ་ང་ཡི་སེམས་བཅས་ང་

དང་སེམས་གཉིས་ཐ་དད་དུ་ཡོད། ཁྱེད་རང་ལ་ཁག་མེད། ང་ཞེས་པ་དེ་ཕུང་པོའི་

གསེབ་ནས་ང་ཞེས་པ་ཞིག་དགོས་སོ་སྙམ་པའི་གྲུབ་མཐའ་ཞིག་འདོད་ཕྱིན་ཆད་ལ།

ང་ཡི་མཚན་གཞི་མཐར་གཏུགས་ན་མཚན་གཞིའི་ཡིད་ཀྱི་རྣམ་ཤེས་སམ་ཀུན་
གཞིའི་རྣམ་ཤེས་འདོད་ཀྱི་ཡོད།

ལྷག་པར་སེམས་ཙམ་པ་ལྟ་བུ་མཐའ་མ་འུ་ཐུག་ནས་ལུང་མ་བསྟན་ཀུན་གཞི་

ཞེས་ཐ་སྙད་སྦྱར་གྱི་ཡོད། གང་ལགས་ཤེ་ན། ཡིད་ཤེས་ཟག་མེད་ཀྱི་རང་བཞིན་ལ་

ཕྱིན་པའི་གནས་སྐབས་ལས་ཀྱི་བག་ཆགས་སྒོ་གཞི་ཡོང་གི་མི་འདུག གང་ཟག་

དེར་ལས་ཀྱི་བག་ཆགས་ཡོད་པས་ན། ལུང་མ་བསྟན་ཀུན་གཞི་ཞེས་པ་ཞིག་འདོད་
ཀྱི་ཡོད།

གཞན་ཡང་ཀུན་གཞི་ཁས་མི་ལེན་པ་དག་གིས་ཀྱང་། གང་ཟག་གི་མཚན་

གཞིར་ཡིད་ཀྱི་རྣམ་ཤེས་འཇོག་གི་ཡོད། གང་ཟག་གིས་མཚོན་པའི་ཆོས་གང་ཞིག་

ཡིན་ནའང་དོན་གྱི་ངོས་ནས་མེད་པར་མིང་རྐྱང་བཏགས་ཡོད་ཙམ་འདོད་མཁན་གྱི་
ལྟ་གྲུབ་དེའི་ཐོག་ནས་བརྗོད་ན། གང་ཟག་ཅེས་པ་དེ་གང་ཟག་གདགས་གཞིའི་ཕུང་

པོའི་གསེབ་ནས་རྙེད་དགོས་དོན་མེད། དེས་ན་གང་ཟག་གི་མཚན་གཞིར་ཀུན་
གཞིའི་རྣམ་ཤེས་དང་། ཡིད་ཀྱི་ཤེས་པ་སོགས་ཀྱང་མི་དགོས་པ་ཡིན།

192

༧གོང་ས་༧སྐྱབས་མགོན་ཆེན་པོ་མཆོག

ཡང་ཕྱོགས་གཞན་ཞིག་ནས་བསམ་བློ་བཏང་ན། སེམས་དེ་ང་ལ་བཞག་ན༑

སེམས་ཀྱི་སྒོ་ལྔའི་ཤེས་པ་རྣམས་ང་ཡི་མཚན་གཞིར་འཇོག་མི་ཐུབ་ཅིང་། དེ་དག་

ནི་གློ་བུར་བ་ཡིན་པས་ཡིད་ཀྱི་ཤེས་པའི་ཐོག་ཏུ་འགྲོ་དགོས་པ་ཡིན། དེས་ན་མཚན་
གཞིའི་ཡིད་ཀྱི་རྣམ་ཤེས་ཞེས་བརྗོད་ཀྱི་ཡོད། ཡིད་ཀྱི་རྣམ་ཤེས་ལའང་སད་དུས་
གནས་སྐབས་ཀྱི་ཡིད་ཀྱི་རྣམ་ཤེས་དེ་ནི་གཉིད་དུས་ཀྱི་གནས་སྐབས་སུ་མེད། དེས་
ན་གང་ཟག་མེད་པར་འཇོག་དགོས་པར་འགྱུར་གྱི་ཡོད། རྨི་ལམ་གྱི་གནས་སྐབས་

སུ་ཡིད་ཀྱི་ཤེས་པའི་རིམ་པ་གཅིག་ཡོད། གཉིད་འཐུག་པོ་ཁུག་པའི་གནས་སྐབས་
སུའང་ཡིད་ཀྱི་ཤེས་པའི་རིམ་པ་གཅིག་ཡོད། དེས་ན་གང་ཟག་གང་དུ་འཇོག་གམ།

དེ་ཀུན་ལ་ཁྱབ་པའི་ཤེས་པ་ཞེས་བརྗོད་དགོས་བྱུང་ན་ཡང་། ཤེས་པ་ལ་སྤྱིར་བཏང་

ཤེས་ཞེས་པའི་བྱ་བའི་ཚིག་ཅིག་ཡོད་སྟབས། ཤེས་པ་ལ་མངོན་གྱུར་ཡིན་དགོས་
ཞེས་གསུང་མཁན་ཡང་ཡོད། དེའི་དབང་དུ་བྱས་ན་གཉིད་འཐུག་གི་གནས་སྐབས་
སུ་ཤེས་པ་མངོན་གྱུར་བ་མེད། དེས་ན་གང་ཟག་ཧ་ལམ་མེད་པ་འཇོག་དགོས་པ་

ཡིན། དེ་མིན་བརྒྱལ་བའི་གནས་སྐབས་སུ་ཤེས་པ་མངོན་གྱུར་བ་མེད་པ་ཧ་ཅང་
གསལ་པོ་ཡིན། དེ་བཞིན་འཆི་བའི་གནས་སྐབས་སུ་ས་དང་། ཆུ། མེ། རླུང་། རྣམ་

ཤེས། ནམ་མཁའ་བཅས་དང་། ནང་གི་ནམ་མཁའ་ལའང་སྟོང་པ་བཞི་བཤད་སྐབས།
ང་ཚོས་ད་ལྟ་ཉམས་སུ་མྱོང་བའི་གསལ་རིག་གི་ཤེས་པ་འདི་འགགས་ཟིན་པ་ཡིན།

སྟོང་པ་བཞི་མངོན་དུ་གྱུར་ནས་ཐམས་ཅད་སྟོང་པ་འོད་གསལ་མངོན་དུ་གྱུར་

ནས་འོད་གསལ་དེ་འགག་རྒྱུ་ཡོད། འོད་གསལ་དེ་འགགས་ནས་ལུགས་ལྡོག་གི་
རགས་པ་གློ་བུར་བའི་ཆོས་རྣམས་སླེབས་ཡོང་གི་ཡོད། ཤེས་པའི་སྟེང་ནས་ང་ཞེས་

193

ནང་ཆོས་ངོ་སྤྲོད་སེམས་ཀྱི་གསང་བ།

པ་དེ་བཞག་ན་འོད་གསལ་གྱི་བློ་དེ་འཇོག་དགོས་པ་ཡིན། འོད་གསལ་གྱི་བློ་དེ་ང་
ལ་བཞག་ན། ང་འགགས་པ་དང་། ང་འཆར་ཞེས་བརྗོད་དགོས་པ་ཡིན། དེ་ལྟར་བྱས་

ན་བདེ་པོ་གཏན་ནས་མེད། དེས་ན་ང་ཞེས་པ་དེ་ཕུང་པོའི་ནང་ནས་རྙེད་རྒྱུ་མེད་ལ།

ཕུང་པོའི་ཕྱི་ནས་ཀྱང་རྙེད་རྒྱུ་མེད། ང་ཞེས་པ་དེ་ཕུང་པོ་ལ་བརྟེན་ནས་བཏགས་ཙམ་
ཞིག་རེད་ཅེས་པ་དེའི་ཐོག་ཏུ་སླེབས་ཀྱི་ཡོད།

སྤྱི ར ་བཏང་གི ་ ཐ་སྙད་ལ། ཤེ ས ་པའི ་ རྒྱུད་ལ་བརྟེ ན ་ནས་བཏགས་ཞེ ས ་

གསུངས་སྐབས་གདགས་གཞི ་ གཙོ ་ བོ ་ ནི ་ ཤེ ས ་པའི ་ རྒྱུན་གྱི ་ ཐོ ག ་ཏུ་བསམ་བློ་

གཏོང་གི་ཡོད། འོན་ཀྱང་གདགས་གཞི་དང་གདགས་ཆོས་གཉིས་འགལ་བ་ཡིན།

དེས་ན་གདགས་གཞིའི་གསེབ་ནས་གདགས་ཆོས་དེ་བཞག་ན། ཉེ་བར་ལེན་པ་དང་
ཉེ་བར་ལེན་པ་པོ་བྱ་བྱེད་གཅིག་ཏུ་ཐལ་བའི་སྐྱོན་ཡོད་པ་དབུ་མ་རྩ་བ་ཤེས་རབ་
ལས་གསུངས་པ་ལྟར་ཡིན།

བཀའ་འདྲི། ཚན་རིག་པ་གྲགས་ཅན་ཨན་སི་ཊན་གྱིས་མ་འོངས་པར་ཚན་

རིག་མཉམ་དུ་དཔུང་མཉམ་གཤིབས་བྱས་ནས་འགྲོ་ཐུབ་མཁན་ཞིག་ཡོད་ན་དེ་ནི་
ནང་ཆོས་ཡིན་ཞེས་གསུངས་ཡོད། དེའི་ཐོག་གསུང་རོགས་གནང་།
བཀའ་ལན། ཁོང་གིས་གསུངས་པ་དེ་བདེན་པ་རེད།

ལྷ་མིའི་རྣམ་ཤེས་གཉིས་ལུས་ལ་ཇི་ལྟར་ཞུགས་སམ།

བཀའ་འདྲི། རིན་པོ་ཆེ་བཀྲ་ཤིས་བདེ་ལེགས། གུས་པའི་དོགས་དྲི་ནི། ལྷ་

ཕེབས་སྐབས་མིའི་ལུས་པོར་ལྷའི་རྣམ་ཤེས་ཞུགས་ཀྱི་ཡོད་སྟབས། ལུས་པོ་གཅིག་
ལ་རྣམ་པར་ཤེས་པའི་ཕུང་པོ་གཉིས་ཡོང་བ་དེ་ཇི་ལྟར་ཡིན་ནམ།

194

༧གོང་ས་༧སྐྱབས་མགོན་ཆེན་པོ་མཆོག

བཀའ་ལན། དེ་ནི་ངས་ཀྱང་ཡག་པོ་ཞིག་ཤེས་ཀྱི་མེད། ལྷ་ཞུགས་རྒྱུ་ནི་འདུག

ལྷ་ཞུགས་པའི་གནས་སྐབས་སུ་ཆོས་རྗེའི་བསམ་བློ་དེ་ཡང་སྐབས་རེ་ལྷང་ཙམ་རེ་

ཡོང་གི་ཡོད་པ་སྔར་ནས་ཤོད་རྒྱུན་དུ་ཡོད། དེས་ན་རྣམ་ཤེས་ཀྱི་རྟེན་རྩ་རླུང་གཅིག་
གི་ཐོག་ཤེས་པ་གཉིས་བརྟེན་གྱི་ཡོད་དམ། ཡང་ན་གནས་སྐབས་དེར་ལྷ་ཡི་རྩ་མེད་
ཀྱང་ལྷ་ཡི་ལུས་ཕྲ་བ་ཞུགས་ཀྱི་ཡོད་མེད་སྐོར་གཞུང་ལུགས་ཁག་ཏུ་གསལ་ཁ་མི་

འདུག སྔར་ནས་ངོས་ཀྱི་ངོ་ཤེས་ཁེ་ཎ་ཌའི་མི་ཞིག་ཡོད། ཁོང་གློག་བརྙན་བཟོ་སྐྲུན་
པ་རེད། ཁོང་ནས་དེའི་ཐོག་ཉམས་ཞིབ་བྱེད་ཀྱི་ཡིན་ཞེས་བརྗོད་ཀྱི་འདུག དེ་ཡག་

པོ་འདུག འོན་ཀྱང་ཉམས་ཞིབ་བྱེད་པར་སྔོན་ལ་ཆོས་སྐྱོང་རྣམས་ཀྱི་བཀའ་འཁྲོལ་
དགོས་ཞེས་བརྗོད་པ་ཡིན། དེ་ལྟར་བརྗོད་དགོས་དོན་ནི། ཆོས་སྐྱོང་རྣམས་ཀྱིས་
བཀའ་འཁྲོལ་མོས་མཐུན་མེད་ན། ཁོས་གློག་བརྙན་པར་ལེན་བྱེད་པར་ཕྱིན་ན། མགོ་
ལ་དབྱུག་པ་རག་ཉེན་ཡོད། དེ་རྗེས་ཉམས་ཞིབ་བྱ་རྒྱུ་བྱུང་མེད།

དེང་སྐབས་ཚན་རིག་པ་རྣམས་ནས་མི་གྲོངས་རྗེས་བདུན་གཅིག་གཉིས་དང་།

བདུན་ཕྲག་བཞི་ལྔ་ཙམ་ཕུང་པོ་མ་རྙིང་པར་བསྡད་པ་སྟེ། བོད་སྐད་ཀྱི་ཐ་སྙད་ལ་

ཐུགས་དམ་ལ་བཞུགས་ཞེས་པའི་ཐོག་ལ་ཉམས་ཞིབ་བྱེད་པའི་ལས་འགུལ་ཞིག་

འགོ་བཙུགས་ཡོད། རིམ་བཞིན་ལྷ་ཞུགས་ཞེས་པ་གང་འདྲ་བྱེད་ཀྱི་ཡོད་མེད་དང་།
དེ་ཡང་ཀླད་རྩ་ལ་འགྱུར་བ་ཇི་ལྟར་འགྲོ་མིན་གྱི་རིགས་ལ་ཞིབ་འཇུག་བྱ་རྒྱུ་ཏན་
ཏན་ཡོང་བ་ཡིན། དེ་མིན་ངོས་ནས་ཐག་ཆོད་པ་གསལ་པོ་ཞིག་ཤེས་ཀྱི་མི་འདུག
མི་འདྲ་བ་གཅིག་ཡོད་ཐག་ཆོད་རེད། ནམ་རྒྱུན་ཆོས་རྗེ་ང་ཚོ་དང་ཐུག་སྐབས་ཧ་

ཅང་ཉམ་ཆུང་བྱེད་མཁན་ཞིག་ཡིན་ནའང་། ལྷ་ཕེབས་རྗེས་ཧ་ཅང་རྫིག་པོ་བྱེད་

195

ནང་ཆོས་ངོ་སྤྲོད་སེམས་ཀྱི་གསང་བ།

པའང་ཡོང་གི་འདུག དེ་ལྟ་བུ་ཆོས་རྗེས་ཕལ་ཆེར་འཁྲབ་མི་ཐུབ་པ་ཡིན།

ཡང་ལྷ་བྱབ་ཆུང་བ་དེ་འདྲའང་ཡོད། སྔར་ངོས་རང་ཁམས་ཁུལ་དུ་བསྐྱོད་

སྐབས། དཀར་མཛེས་དགོན་དུ་གནས་ཆུང་ཆོས་སྐྱོང་ཡིན་ཞེས་ལྷ་ཕེབས་མཁན་

ཞིག་འདུག ལྷ་སའི་གནས་ཆུང་དེ་ཡིན་ན་ཁ་བཏགས་ངའི་ལག་ཏུ་སྤྲོད་པ་ལས་སྐེ་ལ་
གཡོགས་སྲོལ་མེད། ང་དཀར་མཛེས་དགོན་དུ་བསྐྱོད་སྐབས། གནས་ཆུང་ཡིན་
ཞེས་ལྷ་གཅིག་ཕུ་རྒྱག་བཞིན་ཁ་བཏགས་ངའི་སྐེ་ལ་གཡོག་པར་སླེབས་བྱུང་བས།

ལྷ་སའི་གནས་ཆུང་ང་རྒྱུས་ཡོད་རེད། གནས་ཆུང་གཅིག་པ་ཡིན་ན་འདི་ལྟར་བྱེད་
ཀྱི་མ་རེད་སྙམ་བྱུང་། དེ་གཅིག་ཡིན།

ཡང་ལྕོག་རོ་དགོན་དུ་ཤུགས་ལྡན་རེད་ཅེས་ལྷ་ཕེབས་མཁན་ཞིག་འདུག ལྷ་

ཕེབས་བཞིན་དུ་ངའི་མདུན་དུ་ཡོང་སྟེ་ཁ་བཏགས་དང་མཎྜལ་རྟེན་གསུམ་འདེགས་

འབུལ་བྱས་བྱུང་། སྐབས་དེ་འདྲ་ཞིག་ཏུ་མགྲོན་གཉེར་ཆེ་མོ་ཕ་ལྷ་བཞུགས་ཁྲིའི་ཉེ་
འཁྲིས་སུ་ཅུང་ཟད་མངོན་གསལ་དོད་པོའི་ཐོག་ཕེབས་བྱུང་བས། ལྷ་དེ་ང་ལ་མ་ཞེད་

པར་མགྲོན་གཉེར་ཆེ་མོར་ཞེད་ཐག་ཆོད་ནས་རྦད་དེ་ཁུམ་སོང་། རྗེས་སུ་མགྲོན་

གཉེར་ཆེ་མོར་གང་ཞིག་བྱས་མིན་སྐད་ལ་དྲིས་པར། ཁ་སང་ཆོས་རྗེ་དེར་མགྲོན་
གཉེར་ཆེ་མོ་བས་ཚོགས་གཏམ་ཞིག་བཏང་བ་ཡིན་ཞེས་བརྗོད་ཀྱི་འདུག དེར་

བརྟེ ན ་ཁ་སང་ཆོ ས ་རྗེ ར ་ཚོ ག ས་གཏམ་བཏང་བའི ་ རྐྱེ ན ་གྱི ས ་དེ ་ རི ང ་ལྷ་ཕེ བ ས་

སྐབས་ྋརྒྱལ་བ་རིན་པོ་ཆེར་མ་ཞེད་པར་མགྲོན་གཉེར་ཆེ་མོར་ཞེད་པ་རེད། དེ་ལ་
ཅུང་ཟད་རབ་རིབ་ཅིག་ཡོད་པའི་རྟགས་ཤིག་འདུག

ཡང་ྋརྒྱལ་དབང་ལྔ་པ་ཆེན་པོའི་གསུང་ནང་འདི་ལྟར་གསལ་ཡོད། ཉིན་ཞིག་

196

༧གོང་ས་༧སྐྱབས་མགོན་ཆེན་པོ་མཆོག

ལྷ་ཕེབས་མཁན་ཞིག་ཡོད་པ་དེ་ལོ་གསར་གྱི་སྐབས་སུ་ལྷ་ཕེབས་ཤིང་། སྐབས་

དེར་ལོ་གསར་གྱི་ལུག་མགོ་བསྒྲིགས་ཡོད་སྟབས། ལྷས་ལུང་བརྒྱབ་སྟེ་ལུག་མགོ་
དེའི་ངའི་རྟེན་གཞིར་སྤྲོད་ཅེས་བརྗོད་པ་དང་། ལྷ་ཡལ་རྗེས་ལྷ་གཡོག་རྒྱུགས་མཁན་
རྣམས་བསྡུ་གསོག་རྒྱག་རྒྱུར་མགོ་འཁོར་ནས་ལུག་མགོ་དེ་སྤྲད་རྒྱུ་མ་བྱུང་བར་

ལུས་པ་དང་། སྐུ་བརྟེན་དེ་ཉིད་ལུག་མགོ་མ་སྤྲད་བར་ལོག་མ་ཕྱིན་པར་སྒུག་ནས་
བསྡད་པ་དང་། གང་འཚམས་འུ་ཐུག་སྟེ་ལུག་མགོའི་སྐད་ཆ་འདྲ་མི་འདུག་གམ་
ཞེས་བརྗོད་ཡོད། དེ་རིགས་ནི་རྫུན་མ་ཡིན།

ཡང་ང་ཆུང་ངུའི་སྐབས་སུ་མཁན་པོ་དམ་པས་གསུངས་པའི་སྒྲུང་ཞིག་ལ༑ ཕ་

ལྷ་ཕེབས་མཁན་ཞིག་ལ་བུ་ཞིག་ཡོད་ཅིང་། ཕ་གྲོངས་ཁར་བུས་ཕ་དེར་ཁྱེད་རང་སྐུ་

བརྟེན་ཡིན་པ་ལྟར་ལྷ་ཕེབས་ཀྱི་ཡོད། ཁྱེད་རང་གྲོངས་ན་ང་ཇི་ལྟར་བྱེད་དགོས་མིན་

ཕ་ལ་སྐད་ཆ་དྲིས་པར། ཕ་དེས་གང་ཡང་བྱེད་ཀྱི་མ་རེད། ལྷ་ཕེབས་སྐབས་རྐང་པའི་

རྩེ ་ མོ ་ བཙུགས་ནས་རྟི ང ་པ་ཡར་བཀྱག་ནས་རྒྱུན་རི ང ་ཙམ་བསྡད་ན་དཔུས་མོ ་

འདར་འཁྲུག་འཁྲུག་བྱེད་ཀྱི་རེད། སྤོས་དཀར་མང་ཙམ་བདུག་ན་ཨ་གཏོང་རྒྱག་གི་
རེད། དེ་རྗེས་ལྷ་ཕེབས་ཁུལ་གྱིས་གང་བྱུང་མ་བྱུང་མང་ཙམ་བཤད་ན་འགའ་ཞིག་
ཐིགས་འགྲོ་གི་རེད་ཅེས་བརྗོད་ཡོད། དེ་ལྟ་བུའི་ལྷ་ཕེབས་མཁན་ཡང་ཡོད། དེ་
རིགས་ནི་རྫུན་མ་རེད། མི་ལ་མགོ་སྐོར་བཏང་བ་དང་རྫུན་ཤོད་ཀྱི་ཡོད། དེ་ཚོ་ང་
ཚོས་ཚན་རིག་དང་མཐུན་པ་བྱེད་དགོས།

སྔར་ྋརྒྱལ་མཆོག་ལྔ་པ་ཆེན་པོའི་སྐུ་དུས་སུ་སྡེ་སྲིད་སངས་རྒྱས་རྒྱ་མཚོས་

གནས་ཆུང་སྐུ་ཕེབས་ཞུས་ཏེ་སྤྱན་འདྲེན་གཏོང་སྐབས། གནས་ཚུལ་གལ་ཆེའི་

197

ནང་ཆོས་ངོ་སྤྲོད་སེམས་ཀྱི་གསང་བ།

རིགས་ཡིན་ན་དབུ་རྨོག་དཀྲོལ་ནས་སྤྱི་གཙུག་ཏུ་བརྟག་དཔྱད་གནང་གི་ཡོད། དེ་
ཡང་རྡོ་རྗེ་གྲགས་ལྡན་ངོ་མ་ཕེབས་སྐབས། སྤྱི་གཙུག་ཏུ་རྡོ་རྗེ་རྒྱ་གྲམ་ཞིག་གསལ་
ཡོང་གི་ཡོད་པ་ཤོད་སྲོལ་འདུག དེ་ལྟར་སྡེ་སྲིད་སངས་རྒྱས་རྒྱ་མཚོས་གནད་དོན་

གལ་ཆེ འི ་རི ག ས་ཞུ་སྐབས། དབུ་རྨོག་དཀྲོལ་ནས་སྤྱི ་ གཙུག་ཏུ་རྡོ་རྗེ་ རྒྱ་གྲམ་

གསལ་བའི་སྐབས་སུ་གནས་ཚུལ་གལ་ཆེའི་རིགས་ཞུ་བ་དང་། རྡོ་རྗེ་རྒྱ་གྲམ་མི་
གསལ་བའི་སྐབས་སུ་གནས་ཚུལ་གལ་ཆེན་རིགས་མི་ཞུ་བ་བཅས་གནང་གི་ཡོད།
དེ་ནི་ཚན་རིག་དང་མཐུན་པ་ཞིག་དང་། དཀྲབ་མཐུག་འཕེར་བའི་བརྟག་དཔྱད་བྱས་
ནས་འགྲོ་གི་ཡོད།

མཐོ་སློབ་ཀྱི་སྐབས་སུ་བྱང་སེམས་ཉམས་ལེན་བྱེད་ལུགས།

བཀའ་འདྲི། གུས་མོའི་མིང་ལ་ཆོས་སྐྱིད་སྒྲོལ་མ་ཞུ་ཡི་ཡོད། གུས་མོ་ཀོ་ལིམ་

སྦི་ཡའི་མཐོ་རིམ་སློབ་གཉེར་ཁང་ནས་ཡིན། གུས་མོའི་བཀའ་འདྲི་གཙོ་བོ་ནི། བྱང་
ཆུབ་སེམས་ཉམས་ལེན་བྱ་དགོས་པ་གལ་ཆེར་གསུངས་པ་ལྟར། ང་ཚོ་མཐོ་རིམ་
སློ བ ་མ་ཞི ག ་གི ་ངོ ས་ནས་མཐོ ་རིམ་སློབ ་གྲྭའི་སློབ ་ཚན་དང་མཉམ་དུ་བྱང་ཆུབ་
སེམས་ཉམས་ལེན་ཇི་ལྟར་བྱ་དགོས་སམ།

བཀའ་ལན། ནམ་རྒྱུན་ངས་ནང་པའི་སློབ་སྦྱོང་བྱེད་སྟངས་ནི་དད་པ་གཅིག་པུ་

མིན་པར་མིའི་རྣམ་དཔྱོད་ཀྱི་ཤེས་རབ་ལ་བརྟེན་ནས་ནང་སེམས་ཁམས་ལ་འགྱུར་

བ་གཏོང་རྒྱུ་དེ་རེད་ཅེས་བརྗོད་ཀྱི་ཡོད། དེ་ནི་ནང་པའི་སློབ་སྦྱོང་བྱེད་སྟངས་ཤིག་
རེད། དེར་བརྟེན་སྟོན་པ་བཅོམ་ལྡན་འདས་ཀྱིས་ཀྱང་།

དགེ་སློང་དག་གམ་མཁས་རྣམས་ཀྱིས། །

198

༧གོང་ས་༧སྐྱབས་མགོན་ཆེན་པོ་མཆོག

བསྲེགས་བཅད་བརྡར་བའི་གསེར་བཞིན་དུ། །
ལེགས་པར་བརྟག་ལ་ང་ཡི་བཀའ། །
བླངས་བར་བྱ་ཡི་གུས་ཕྱིར་མིན། །

ཞེས་གསུངས་ཡོད། དེ་ནི་དེང་དུས་ཚན་རིག་དང་མཐུན་པ་ཞིག་རེད། དེ་བས་

ན་ང་ཚོས་སློབ་སྦྱོང་ཆ་ཚང་བ་ཞིག་བྱས་པའི་ཐོག་ནས་ཉོན་མོངས་ལ་གཉེན་པོ་
བསྟེན་དགོས་པ་རེད། དེང་སང་དབྱིན་ཇིའི་ཐོག་ནས་ཀྱང་ནང་ཆོས་སློབ་སྦྱོང་བྱེད་
ཐུབ་ཀྱི་ཡོད། དེ་བས་ན་ཐོག་མར་སློབ་སྦྱོང་བྱ་དགོས་པ་གལ་ཆེན་པོ་ཡིན། ང་ཚོ་
བོད་རིགས་ལ་ཆ་བཞག་ནའང་དེང་དུས་དང་རྗེས་མཐུན་པའི་སློབ་སྦྱོང་བྱེད་དགོས་

པ་གལ་ཆེན་པོ་ཡིན། དེར་བརྟེན་དེང་དུས་ཀྱི་ཤེས་ཡོན་ནི་གལ་ཆེན་པོ་ཡིན། འོན་
ཀྱང་ཤེས་ཡོན་དེ་དག་བེད་སྤྱོད་གཏོང་མཁན་གྱི་མི་དེར་བཟང་སྤྱོད་ཀྱི་འགན་ཁྲིའི་

འདུ་ཤེས་ཡོད་ན་ཕྱིའི་ཤེས་ཡོན་དེ་ཙམ་མེད་ཀྱང་གཞན་ལ་ཕན་ཐོགས་ཆེན་པོ་བྱེད་

ཐུབ་ཀྱི་ཡོད། ཤེས་ཡོན་དེ་དག་བེད་སྤྱོད་གཏོང་མཁན་གྱི་མིའི་སེམས་ཁམས་ལ་
བཟང་སྤྱོད་ཀྱི་ཡོན་ཏན་མེད་ན་ཁྲིམས་ལུགས་དང་དཔལ་འབྱོར་སོགས་ཀྱི་ལམ་

ལུགས་འདི་དག་ག་ཚོད་ཡག་པོ་ཡོད་རུང་ཕན་ཐོགས་ཡོང་གི་མེད། དེང་སང་

དཔལ་འབྱོར་ལམ་ལུགས་ཡག་པོ་ཡོད་རུང་ནང་སེམས་ཀྱི་བཟང་སྤྱོད་ཞན་པའི་
རྐྱེན་གྱིས་དབུལ་ཕྱུག་གི་ཁྱད་པར་ཆེན་པོ་ཤོར་ཡོད། དེང་སང་ཕྱུག་པོའི་གྲངས་
ཚད་རེ་བཞིན་དུ་འཕེལ་བཞིན་ཡོད་ཀྱང་དབུལ་པོའི་རིགས་རྣམས་དབུལ་པོ་རང་ལ་
བསྡད་ཡོད།

དཔེར་ན་ཨ་རི་ལ་ཆ་བཞག་ན་ཡར་ཐོན་ཅན་གྱི་ལུང་པ་ཞིག་རེད། ཕྱུག་པོའི་

199

ནང་ཆོས་ངོ་སྤྲོད་སེམས་ཀྱི་གསང་བ།

གྲངས་ཚད་འཕར་བཞིན་ཡོད། འོན་ཀྱང་དབུལ་པོའི་རིགས་རྣམས་དབུལ་པོ་རང་ལ་

བསྡད་ཡོད། ཨ་རིའི་རྒྱལ་ས་ཝ་ཞིང་ཀྲོན་གྱི་མཐའ་སྐོར་དུ་དབུལ་པོ་མང་པོ་ཡོད། ཉེ་

འཆར་ངོས་ནེའུ་ཡོག་གི་ཚོགས་འདུ་ཞིག་ལ་བཅར་རྒྱུ་བྱུང་། སྐབས་དེ་དུས་ནེའུ་
ཡོག་སྤྱི་ཁྱབ་པས་བརྗོད་རྒྱུར་ནེའུ་ཡོག་ཏུ་རྟག་པར་མི་གསོད་གྱོད་གཞི་རེ་ཐོན་གྱི་
ཡོད་ཚུལ་བརྗོད་བྱུང་ལ། མདང་དགོང་ས་ཆ་ཞིག་ཏུ་མི་གསོད་གྱོད་གཞི་བྱུང་བ་ལ་
བརྟེན་ནས་གཉིད་ཀྱང་ཡག་པོ་ཞིག་ཁུག་མ་བྱུང་ཚུལ་བརྗོད་བྱུང་།

རྒྱ་ནག་ལ་ཆ་བཞག་ནའང་གཞི་རྩ་སྤྱི་ཚོགས་རིང་ལུགས་ཀྱི་ལམ་ལུགས་དེ་

ཧ་ཅང་ཡག་པོ་རེད། འོན་ཀྱང་ལག་བསྟར་བྱེད་མཁན་གྱི་ཞན་ཆའི་སྟེང་ནས་ཕྱོགས་

ཐམས་ཅད་དུ་རུལ་སུངས་ཀྱི་གནད་དོན་ལྷག་གི་ཡོད། དེང་སང་འཛམ་གླིང་ནང་

མིས་བཟོས་པའི་དཀའ་ངལ་མང་པོ་ཞིག་ཡོང་བཞིན་ཡོད། དེ་ནི་ཕྱིའི་ཤེས་ཡོན་གྱི་
མ་འདང་བས་མིན་པར་ནང་སེམས་ཀྱི་བཟང་སྤྱོད་ཉུང་དྲགས་པས་རེད། དེར་བརྟེན་

ང་ཚོ་ཚང་མས་ཕྱོགས་གཉིས་ཀ་ལ་དོ་སྣང་སྤྲད་དགོས་པ་རེད། ཕྱིའི་ཤེས་ཡོན་
གཅིག་པུ་ཡོད་པ་ཙམ་ལ་ཧ་ལས་རྒྱུ་མེད། ཕྱིའི་ཤེས་ཡོན་ནི་ལག་ཆ་ལྟ་བུ་དང་།

ནང་སེམས་ཀྱི་བཟང་སྤྱོད་ཀྱི་ཡོན་ཏན་དེ་དག་ནི་ལག་ཆ་དེ་བེད་སྤྱོད་གཏོང་མཁན་
ལྟ་བུ་ཞིག་རེད། དེ་བས་ན་སེམས་ཀྱི་གནས་ཚུལ་ཆ་ཚང་ཞིག་ཤེས་པའི་ཐོག་ནས་
སེམས་ལ་འགྱུར་བ་གཏོང་རྒྱུར་དོ་སྣང་བྱེད་དགོས།

གནའ་དེང་གི་ཤེས་བྱ་ཞེས་པ་གང་དག་ལ་གོ་དགོས་སམ།

བཀའ་འདྲི། ྋགོང་ས་ཐམས་ཅད་མཁྱེན་པ་མཆོག་བོད་གངས་ཅན་ལྗོངས་སུ་

མགྱོགས་ནས་མྱུར་དུ་ཕེབས་ཐུབ་པའི་སྨོན་འདུན་ཞུ་རྒྱུ་དང་། གུས་པའི་དྲི་བ་ནི་

200

༧གོང་ས་༧སྐྱབས་མགོན་ཆེན་པོ་མཆོག

ནང་ཆོས་དང་འབྲེལ་བ་དེ་ཙམ་མེད། ང་ཚོ་སློབ་མ་རྣམས་ཀྱི་སློབ་སྦྱོང་དང་འབྲེལ་
བ་ཡོད་སྟབས། ྋརྒྱལ་བ་གང་གི་ཐུགས་དགོངས་སུ་ཡོད་པ་ལྟར། མ་འོངས་པའི་

སོན་རྩ་རྣམས་གནའ་དེང་གི་ཤེས་བྱ་ཟུང་འབྲེལ་ཡོད་ན། འདབ་གཤོག་གཉིས་ལྡན་
གྱི་སློབ་ཕྲུག་ཅིག་ཆགས་ཀྱི་ཡོད་ཅེས་གསུངས་ཀྱི་ཡོད། དེ་ལྟར་ཡིན་ན་དེང་དུས་
ཀྱི་ཤེས་བྱ་ལ་ཚན་རིག་དང་། འཕྲུལ་ཆས་ཀྱི་རིགས། གནའ་བོའི་རིག་གནས་ནི་
སྲོལ་རྒྱུན་གྱི་རིག་གནས་ཀྱི་སྐད་ཆ་ཤོད་ཀྱི་ཡོད། དེ་ལྟར་གནའ་བོའི་ཤེས་ཡོན་དེ་
ནང་ཆོས་ལ་གོ་དགོས་སམ། ཡང་ན་རིག་གཞུང་དང་ཆས་གོས་ཆ་ལུགས་ལ་གོ་

དགོས་སམ། དེ་ལྟར་ཡིན་ན་ང་ཚོའི་གཞི་རིམ་སློབ་གྲྭ་ཁག་ཏུ་སྲོལ་རྒྱུན་གྱི་རིག་

གནས་དང་། བོད་ཀྱི་རིག་གནས། ནང་ཆོས་སོགས་གང་ཞིག་བསླབས་ཀྱང་མཐུན་
རྐྱེན་འཛོམས་དཀའ་བས་གནའ་དེང་གི་ཤེས་བྱ་སྦྱོང་བ་ལ་གཞི་རིམ་ནས་ཆ་རྐྱེན་
དེ་ཙམ་མེད་པས་དེའི་ཐོག་ལམ་སྟོན་ཞིག་གནང་རོགས་ཞུ།

བཀའ་ལན། བོད་ཀྱི་རིག་གཞུང་དང་། བོད་ཀྱི་གོམས་གཤིས་ཞེས་བརྗོད་ན།

ནང་ཆོས་དང་འབྲེལ་བ་ཡོད་པ་ཧ་ཅང་གསལ་པོ་རེད། བོད་ཀྱི་རིག་གཞུང་ནི་བོད་

ཀྱི་ནང་ཆོས་ཀྱིས་ཤུགས་རྐྱེན་ཆེན་པོ་ཐེབས་ཡོད་པ་ཞིག་ཡིན། དེར་བརྟེན་ངས་
ནམ་རྒྱུན་ནང་པའི་རིག་གཞུང་ཞེས་བརྗོད་ཀྱི་ཡོད། ནང་ཆོས་ནི་སོ་སོ་སོས་བྱེད་
དགོས་པ་ཞིག་རེད། ནང་པའི་རིག་གཞུང་ནི་སྤྱི་ཚོགས་དང་འབྲེལ་བ་ཆེན་པོ་ཡོད་

པ་ཞིག་ཡིན། ནང་ཆོས་དང་འབྲེལ་བའི་རིག་གཞུང་ཞེས་བརྗོད་ན་ནང་ཆོས་དང་
འབྲེལ་བ་ཡོད་པ་སྨོས་མ་དགོས་ཤིང་། སྤྱིར་བཏང་བོད་ཀྱི་རིག་གནས་ཆེ་བ་ལྔ་

དང་། རིག་གནས་ཆུང་བ་ལྔ་ཡོད་པ་རྣམས་ཀྱི་ཐོག་མའི་རིག་པ་དེ་རྒྱ་གར་ནས་ལེན་

201

ནང་ཆོས་ངོ་སྤྲོད་སེམས་ཀྱི་གསང་བ།

པ་ཞིག་ཡིན། གནའ་བོའི་རིག་གནས་ནང་དུ་བཅུ་ཕྲག་རིག་གནས་ཚང་མ་ཚུད་ཡོད།

དེ་ཡང་རིག་གནས་བཅུ་ནི་བཟོ་རིག་པ་དང་། གསོ་བ་རིག་པ། སྒྲ་རིག་པ༑ ཚད་

མ་རིག་མ། ནང་དོན་རིག་པ་བཅས་རིག་གནས་ཆེ་བ་ལྔ་དང་། བཟོ་རིག་པའི་ནང་དུ་
ང་ཚོའི་སྔོན་གྱི་བཟོ་རིག་པ་ཕལ་མོ་ཆེ་ཆོས་ཕྱོགས་དང་འབྲེལ་བ་གཙོ་བོ་ཡིན།

འོན་ཀྱང་བཟོ་རིག་པའི་ནང་དུ་དེང་དུས་ཀྱི་འཕྲུལ་ལས་ལག་རྩལ་རིགས་རྣམས་

འདིའི་ནང་སླེབས་ཆོག་པ་ལྟ་བུ་འདུག སྤྱིར་རིག་གནས་ལྔར་ཕྱེ་བའི་བཟོ་རིག་པ་
ཞེས་བརྗོད་ན། དེང་གི་འཕྲུལ་ཆས་ཀྱིས་མཚོན་བཟོ་ལས་ཚང་མ་འདིའི་ནང་སླེབས་
ཐུབ་པ་ཡིན། བཟོ་རིག་པ་ཧ་ཅང་རྒྱ་ཆེན་པོ་ཞིག་ཡིན།

ནང་དོན་རིག་པ་ཞེས་བརྗོད་ན། སེམས་ལ་བཟོ་བཅོས་རྒྱག་རྒྱུ་ཞིག་དང་།

སེམས་ཀྱི་ Moral ethic ༼ཡ་རབས་བཟང་སྤྱོད།༽ ཡོང་བ་དེ་གཙོ་བོ་ཆགས་ཡོད།
ཚད་མ་རིག་པ་ནི་བཟོ་རིག་གི་ཁོངས་སུ་འདུ་ཐུབ་ལ། དེ་ནི་རྒྱུ་མཚན་ལ་དཔྱད་དེ་

བརྟག་དཔྱད་ཀྱི་ཐོག་ནས་འགྲོ་བ་ནི་ཚད་མ་རིག་པ་ཡིན། དེས་ན་ཚང་མར་འགྲོ་ཐུབ་

པ་ཞིག་ཡིན། དེ་མིན་སྙན་ངག་དང་། མངོན་བརྗོད། སྡེབ་སྦྱོར། ཟློས་གར། སྐར་རྩིས་
བཅས་ལ་རིག་གནས་ཆུང་བ་ལྔ་ཞེས་བརྗོད་ཀྱི་ཡོད། དེ་ནི་ཤེས་ཡོན་མཁས་པ་
རྣམས་ནས་གོ་བསྡུར་དང་ལམ་སྟོན་བྱས་པའི་ཐོག་ནས་འགྲོ་དགོས་པ་ལས་ངོས་
ནས་ཞིབ་ཕྲ་མི་ཤེས།

དུས་གསུམ་ཞེས་པ་གཞི་གང་ལ་བརྟེན་ནས་འཇོག་གམ།

བཀའ་འདྲི། སྟོང་ཉིད་སྙིང་རྗེ་ཟུང་དུ་འཇུག་པའི་ལམ། །ཆེས་ཆེར་གསལ་

མཛད་གངས་ཅན་བསྟན་འགྲོ འི ་ མགོ ན ། །ཕྱག་ན་པདྨོ ་ བསྟན་འཛི ན ་རྒྱ་མཚོ ་

202

༧གོང་ས་༧སྐྱབས་མགོན་ཆེན་པོ་མཆོག

ལ༑ །གསོལ་བ་འདེབས་སོ་བཞེད་དོན་ལྷུན་གྲུབ་ཤོག །ཅེས་བསྟོད་ཕྱག་སྔོན་དུ་

བཏང་སྟེ། ྋགོང་ས་མཆོག་ལ་བཀའ་འདྲི་ཞུ་རྒྱུ་ནི། མི་རྟག་པའི་དངོས་པོ་ཐམས་
ཅད་སྐད་ཅིག་སྐད་ཅིག་གིས་འཇིག་ཅིང་འགྱུར་བའི་རང་བཞིན་ཞིག་ཡིན་པ་དང་།

དེ་ཡང་སྐྱེས་མ་ཐག་ཏུ་འགག་པས་ད་ལྟ་བ་ཡང་འཇོག་མི་ཐུབ་ལ། དེས་ན་ད་ལྟ་བར་

བལྟོས་ནས་བཞག་པའི་དུས་མ་འོངས་པ་དང་། འདས་པ་གཉིས་ཀ་འཇོག་མི་ཐུབ་
པས། དུས་གསུམ་ཞེས་པ་དེ་གཞི་གང་ལ་བརྟེན་ནས་འཇོག་དགོས་སམ།

བཀའ་ལན། བཏགས་དོན་བཙལ་ན་དུས་གསུམ་ལྟ་ཅི་དུས་དེ་ཉིད་ཀྱང་རྙེད་རྒྱུ་

མེད། བཏགས་དོན་མ་བཙལ་བའམ། མ་བརྟག་མ་དཔྱད་པར་གྲགས་པའི་ངོས་ནས་

ད་ལྟ་བ་འཇོག་ཐུབ་པ་ཡིན། ད་ལྟ་བའི་ལོ་ཡང་འཇོག་ཐུབ། ད་ལྟ་བའི་ལོ་བཙལ་ན་ད་

ལྟ་བའི་ཟླ་བ་འདི་ཡིན་ལ། ད་ལྟ་བའི་ཟླ་བ་བཙལ་ན་ད་ལྟ་བའི་ཞག་དང་། ད་ལྟ་བའི་
ཞག་གི་ཆུ་ཚོད་ཉི་ཤུ་རྩ་བཞི་བཙལ་ན་ད་ལྟ་བའི་ཆུ་ཚོད་འདི་ཡིན། ད་ལྟའི་ཆུ་ཚོད་

བཙལ་ན་སྐར་མའི་ཐོག་ཏུ་འགྲོ་དགོས་ལ། ད་ལྟའི་སྐར་མ་བཙལ་ན་ད་ལྟའི་སྐར་ཆའི་
ཐོག་ཏུ་འགྲོ་དགོས་པ་ཡིན། སྐར་མ་ནི་ག་དུས་ཡིན་ཡང་འགྱུར་འགྲོ་བ་ཞིག་སྟེ། སྐར་
ཆ་ཕྱེད་ཀ་འདས་པ་དང་། སྐར་མ་ཕྱེད་ཀ་མ་འོངས་པ་ཡིན། དེས་ན་ད་ལྟ་བ་རྙེད་རྒྱུ་

མེད། ད་ལྟ་བ་མེད་ན་ད་ལྟ་བ་བལྟོས་པའི་འདས་མ་འོངས་གཉིས་ཀྱང་འཇོག་མི་ཐུབ།
དེ་ནི་བཏགས་དོན་བཙལ་བའི་དོན་ཡིན་པས་རྙེད་རྒྱུ་མེད།

བོད་མིས་ད་ལྟ་ནས་དཀའ་ངལ་ལ་གདོང་ལེན་ཇི་ལྟར་བྱེད་དགོས་སམ།

བཀའ་འདྲི། ྋགོང་ས་མཆོག་མ་བཞུགས་ན་ཕྱོགས་མང་པོ་ཞིག་ནས་བོད་

པར་དཀའ་ངལ་འཕྲད་ངེས་པར་སོང་། ང་ཚོས་དེའི་དཀའ་ངལ་ལ་གདོང་ལེན་ཇི་

203

ནང་ཆོས་ངོ་སྤྲོད་སེམས་ཀྱི་གསང་བ།

ལྟར་བྱ་དགོས་མིན་དང་། ྋགོང་ས་མཆོག་ང་ཚོ་བོད་པ་གཅིག་པུ་མིན་པར་སེམས་
ཅན་ཐམས་ཅད་ཀྱི་ཆེད་དུ་རྒྱུན་རིང་ལོད་བཞུགས་ཀྱི་ཡོད་དམ།

བཀའ་ལན། ངོས་རང་ཆུང་ངུའི་དུས་ནས་ང་ཚོའི་ལམ་ལུགས་རྙིང་པར་ཞན་ཆ་

ཡོད་པ་ཞིག་མཐོང་བྱུང་། དེ་ནས་མི་འགྱངས་པར་ངོས་ནས་ཕྱི་ལོ་ ༡༩༥༠ ལོར་

ཆབ་སྲིད་ཀྱི་འགན་བླངས་ཤིང་། ཕྱི་ལོ་ ༡༩༥༢ ལོར་ངས་ལེགས་བཅོས་འགའ་
ཞིག་གཏོང་རྒྱུ་བྱས་པ་ཡིན། ཡིན་ན་ཡང་གནས་སྟངས་མང་པོ་ཞིག་གིས་རྐྱེན་པས་

ལམ་ལྷོང་བྱུང་མེད། ཕྱི་ལོ་ ༡༩༥༩ ལོའི་ཟླ་བ་ ༤ པར་རྒྱ་གར་དུ་འབྱོར་ཞིང་། དེ་
ནས་ཕྱི་ལོ་ ༡༩༦༠ ལོར་ང་ཚོས་མང་གཙོའི་ལམ་ལུགས་ཐོག་ལས་ཀ་བྱས་པ་རེད།

ལོ་ངོ་བཅུའི་གོང་ཕྱི་ལོ་ ༢༠༠༡ ལོར་ང་ཚོས་མང་མོས་འོས་བསྡུའི་ལམ་ནས་བཀའ་

བློན་ཁྲི་པ་བདམས་ཐོན་བྱུང་བ་རེད། དེ་ནས་བཟུང་ངོས་ཕྱེད་རྒན་ཡོལ་གྱི་རྣམ་པའི་

ཐོག་ནས་བསྡད་པ་ཡིན། ལོ་བཅུ་འདས་རྗེས་ངས་ཆབ་སྲིད་ཀྱི་རྒན་ཡོལ་ཆ་ཚང་ཞུ་

རྒྱུའི་དུས་ལ་བབ་པ་ཤེས་བྱུང་། ད་དུང་རྒྱུ་མཚན་གཞན་ཞིག་ཡོད། ནམ་རྒྱུན་ངས་
དེ འི ་ སྐོ ར ་ལ་དྲི ་ བ་གཏོ ང ་མཁན་ཚོ ར ་ཆོ ས ་ཀྱི ་ དབུ་ཁྲི ད ་དང་ཆབ་སྲི ད ་དབུ་ཁྲི ད ་
གཉིས་ཁ་ཁག་བཟོ་དགོས་པ་དེ་གལ་ཆེན་པོ་ཡིན་པར་བརྗོད་ཀྱི་ཡོད།

ངས་ནམ་རྒྱུན་འདི་ལྟར་དྲན་གྱི་འདུག རྒྱལ་པོ་དང་རྒྱལ་མོའི་ལམ་ལུགས་དེ་

ཧ་ཅང་ཡག་པོ་ཡིན་རུང་། དེ་ནི་དུས་ལས་ཡོལ་ཟིན་པ་ཞིག་རེད། ཉེ་དུས་ངས་
གསར་འགོད་པ་འགའ་ཞིག་དང་ཐུག་འཕྲད་བྱས་པ་ཡིན། དེའི་ནང་ཨིང་ལན་ནས་
ཡིན་པ་ཞིག་ཡོད་པ་དེར་ངས་རྩེད་མོ་དང་སྦྲགས་ནས་ཨིན་ལན་གྱི་རྒྱལ་རྒྱུད་ཀྱི་

ནང་མིར་ངོས་ནས་གུས་བཀུར་ཞུ་བཞིན་ཡོད་ཀྱང་། དེའི་ལམ་ལུགས་ནི་དུས་ལས་

204

༧གོང་ས་༧སྐྱབས་མགོན་ཆེན་པོ་མཆོག

ཡོལ་ཟིན་པ་ཞིག་ཡིན་ཚུལ་བརྗོད་པ་ཡིན། ངས་གཞན་ལ་ཆོས་དང་ཆབ་སྲིད་
གཉིས་ངེས་པར་དུ་ཐ་དད་བཟོ་དགོས་ཞེས་བརྗོད་ཀྱང་། དོན་དུ་ང་རང་ཆོས་དང་
ཆབ་སྲིད་གཉིས་ཀྱི་དབུ་ཁྲིད་ཡིན་པར་བརྟེན། མི་གཞན་གྱིས་ཁྱེད་རང་ག་རེ་བྱས་

ནས་ཕྱོགས་གཉིས་ཀའི་འགན་ཁུར་གྱི་ཡོད་དམ་ཅེས་དྲིས་ན། ང་ཁ་ཞེ་མ་མཐུན་པ་
ཆགས་པ་རེད། ཡིན་ན་ཡང་ངོས་ནས་ག་དུས་ཡིན་རུང་ཁ་ཞེ་མ་མཐུན་པའི་རིགས་

ལ་སྐྱོན་བརྗོད་བྱེད་ཀྱི་ཡོད། གཞུང་མང་པོ་ཞིག་དང་དམིགས་བསལ་གྱི་རྒྱ་ནག་
དམར་པོའི་སྲིད་གཞུང་དག་ཁ་བཤད་དང་ལག་ལེན་གཉིས་མཐུན་གྱི་མེད། ང་

བདེན་པ་དང་དྲང་པོ་སོགས་ལ་ཡིད་ཆེས་གཙང་མ་ཡོད། དེར་བརྟེན་སྔ་ཕྱི་མ་

གཏོགས་ལམ་ལུགས་འདི་ནི་འགྱུར་བ་འགྲོ་ངེས་པ་ཞིག་དང་། མཇུག་རྫོགས་ངེས་
པ་ཞིག་རེད། དེར་བརྟེན་ངས་ད་ལྟའི་དུས་ཚོད་འདི་ནི་དུས་ལ་བབ་པ་ཞིག་ཡིན་པར་
མཐོང་བྱུང་།

ྋརྒྱལ་བ་སྐུ་ཕྲེང་དང་པོ་དང་གཉིས་པ། གསུམ་པ། བཞི་པ་བཅས་ནི་ཆོས་ཀྱི་

དབུ་ཁྲིད་གཅིག་པུའི་ཐོག་ཕྱག་ལས་གནང་ཞིང་། ྋརྒྱལ་བ་ལྔ་པ་ནས་ཆབ་སྲིད་ཀྱི་

འགན་འཁུར་བཞེས་པ་རེད། དེ་བས་ན་ྋགོང་ས་སྐུ་ཕྲེང་བཅུ་བཞི་པ་ནས་ྋརྒྱལ་བ་
སྐུ་ཕྲེང་དང་པོ་ཚོས་ག་རེ་གནང་བ་ལྟར་ཆོས་ཕྱོགས་གཅིག་པུའི་ཐོག་ཉམས་ལེན་
གཙོ་བོ་བྱས་ནས་འགྲོ་རྒྱུ་རེད། ཆབ་སྲིད་ཀྱི་འགན་འཁུར་ཡོངས་རྫོགས་མང་
གཙོའི་འོས་བསྡུའི་ལམ་ནས་བདམས་ཐོན་བྱུང་བའི་མི་སྣ་དེས་འཁྱེར་དགོས་པ་

རེད། ལོ་སྔོན་མའི་ནང་ཉི་ཧོང་དུ་འགྲོ་སྐབས་ངོས་ནས་འཛམ་གླིང་འདི་འཛམ་གླིང་

གི་མི་མང་ལ་བདག་པ་ལས་གཞན་སྲིད་གཞུང་སུ་གང་ལའང་བདག་མེད་པར་བརྗོད་

205

ནང་ཆོས་ངོ་སྤྲོད་སེམས་ཀྱི་གསང་བ།

པ་ཡིན་ལ། ཉེ་འཆར་གསུམ་བཅུའི་དུས་དྲན་ཐོག་ཏུའང་ངས་རྒྱ་ནག་དེ་རྒྱ་ནག་མི་
མང་ཚོར་བདག་པ་རེད་ཅེས་བརྗོད་པ་ཡིན། དེ་བཞིན་རྒྱ་གར་ཡང་རྒྱ་གར་གྱི་མི་
མང་ལ་བདག་པ་ཞིག་ཡིན།

དེར་བརྟེན་ལམ་ཡག་ཤོས་ནི་འོས་བསྡུའི་ལམ་ནས་བདམས་ཐོན་བྱུང་བའི་མི་

སྣ་དེ་དག་གིས་མི་མང་ལ་འགན་འཁུར་བྱེད་པ་དང་། མི་སྣ་དེ་དག་ཡག་པོ་མེད་ན་

ཡང་བསྐྱར་འཐུས་མི་གསར་འདེམས་བྱེད་ཆོག་པའི་ལམ་ལུགས་འདི་ནི་རན་ཤོས་

དང་འཚམས་ཤོས་ཤིག་དང་། ང་ཚོའི་སྔོན་མའི་ལམ་ལུགས་ནི་དུས་ལས་ཡོལ་ཟིན་
པ་ཞིག་རེད། ད་ལྟ་ང་ཚོ་མང་གཙོ་ཆ་ཚང་བ་ཞིག་གི་ཐོག་འགྲོ་བཞིན་ཡོད་པ་ནི་

སྤོབས་པ་བྱ་འོས་པ་ཞིག་ཡིན། བོད་ཀྱི་གནད་དོན་ནི་རྒྱ་གཞུང་གིས་བརྗོད་པ་ལྟར་
ཏཱ་ལའི་བླ་མ་གཅིག་པུའི་གནད་དོན་ཞིག་མིན་པར་བོད་མི་ས་ཡ་དྲུག་གི་གནད་དོན་
ཞིག་ཡིན་སྟབས། འཐབ་རྩོད་འདིར་བོད་མི་ཚང་མས་འགན་འཁུར་ཆ་ཚང་ཞིག་
འཁུར་དགོས་པ་ཡིན། བོད་མི་ཚོས་ལྷག་བསམ་རྣམ་དག་གི་ཐོག་ནས་ངོས་ལ་དད་

པ་དང་ཡིད་ཆེས་ཡོད་ཕྱིན་ཆད་དགའ་སྤོབས་ངང་ནས་ང་ཚོའི་སྒྲིག་འཛུགས་འདིར་

ཡིད་ཆེས་དང་རྒྱབ་སྐྱོར་བྱེད་དགོས། ད་དུང་བོད་མིའི་སྒྲིག་འཛུགས་དང་འབྲེལ་
བའི་སྐོར་ལ་སང་ཉིན་བཀའ་བློན་ཁྲི་པས་གསུང་བཤད་གནང་རྒྱུར་བརྟེན་གནད་
དོན་འདི་ཚོའི་རིགས་རྣམས་ཧ་ཅང་གསལ་པོ་ཆགས་ངེས་ཡིན།

དགེ་ལུགས་ནང་སངས་རྒྱས་པའི་མཚན་གཞི་འཇོག་རྒྱུ་ཡོད་དམ།

བཀའ་འདྲི། དགེ་ལུགས་པའི་ནང་གང་ཟག་སངས་རྒྱས་པའི་མཚན་གཞི་

འཇོག་རྒྱུ་ཡོད་དམ།

206

༧གོང་ས་༧སྐྱབས་མགོན་ཆེན་པོ་མཆོག

བཀའ་ལན། དེ་ནི་ཁྱེད་རང་གཏི་མུག་དབང་གིས་མ་མཐོང་བ་ལས། མཁས་

གྲུབ་ནོར་བཟང་རྒྱ་མཚོ་དང་། གྲུབ་ཆེན་ཆོས་ཀྱི་རྡོ་རྗེ་སོགས་ཚེ་འདིར་སངས་རྒྱས་
པ་ཞིག་ཡིན། ཕལ་ཆེར་ྋརྒྱལ་བ་སྐུ་ཕྲེང་གཉིས་པའི་རང་རྣམ་ནང་མཁས་གྲུབ་ནོར་

བཟང་རྒྱ་མཚོ་ཟླ་ཤས་ནང་སངས་རྒྱས་ཀྱི་རེད་ཅེས་གསུངས་འདུག ཁོང་གིས་རྫུན་
ཤོད་དགོས་དོན་མེད། ཡང་ཉེ་དུས་ཁམས་ཁུལ་ནས་ཡིན་པ་ཞིག་གིས་བྲིས་པ་ཞིག་

ངས་བཀླགས་པ་ཡིན། དེ་ནི་གནས་ཚད་ཧ་ཅང་གི་ཚད་མཐོ་པོ་འདུག དེར་བརྟེན་

དངོས་གནས་ཆོས་ཉམས་ལེན་བྱེད་མཁན་གྱི་མི་དེ་དག་གིས་ང་རྟོགས་པ་འདི་འདྲ་

ཞིག་ལ་སླེབས་ཡོད་ཅེས་བརྗོད་མཁན་ཧ་ཅང་དཀོན་པོ་རེད། ཡིན་ན་ཡང་དངུལ་
དང་བུད་མེད། སྙན་གྲགས་སོགས་ཀྱི་ཆེད་དུ་ཆོས་བྱེད་མཁན་ཚོས་རང་ཉིད་རྟོགས་
པ་མཐོ་པོར་སླེབས་ཚུལ་བརྗོད་ཀྱི་ཡོད། དེར་བརྟེན་སངས་རྒྱས་བཅོམ་ལྡན་འདས་

ཀྱིས་གསུངས་པ་བཞིན་བརྟག་དཔྱད་ཡག་པོ་བྱེད་དགོས་པ་དེ་ཧ་ཅང་གི་གལ་ཆེན་
པོ་རེད།

ཤེས་པ་ལ་འགྱུར་བ་འགྲོ་བ་ཇི་ལྟར་ཤེས་སམ།

བཀའ་འདྲི། ཤེས་པ་ཞེས་པ་དེ་ཕྱིའི་འགྱུར་བ་འགྲོ་བ་བཞིན་འགྱུར་བ་འགྲོ་གི་

རེད་དམ། གལ་སྲིད་འགྱུར་བ་འགྲོ་བཞིན་ཡོད་ན་ཤེས་པ་ཞེས་པ་དེ་མཐོང་རྒྱུ་མེད་
ཙང་འགྱུར་བ་འགྲོ་བ་ཇི་ལྟར་ཤེས་སམ།

བཀའ་ལན། དཔེར་ན་ཁྱེད་རང་མཚམས་རེ་རླུང་ལངས་ཀྱི་འདུག་གམ། རླུང་

ལངས་པའི་སྐབས་སུ་སེམས་མ་སྐྱིད་པ་ཡོང་གི་འདུག་གམ། གལ་སྲིད་ཡོང་གི་ཡོད་

ན་དེ་ནི་འགྱུར་བ་རེད། སེམས་ཞེས་པ་ནི་རྡོག་རྡོག་ཅིག་མིན་པར་ཤེས་པ་ལ་རིགས་

207

ནང་ཆོས་ངོ་སྤྲོད་སེམས་ཀྱི་གསང་བ།

མི་འདྲ་བ་མང་པོ་ཞིག་ཡོད། དེ་དག་ཡུལ་རྐྱེན་ལ་བརྟེན་ནས་འགྱུར་བ་འགྲོ་བ་

གསལ་པོ་རེད། དཔེར་ན་སྒྲ་ལ་ཉན་ནས་རྣ་བའི་ཤེས་པ་དེའི་རྗེས་སུ་དམིགས་པ་
གཏོད་མཁན་གྱི་ཡིད་བློ་ཞིག་དང་། ཡང་མིག་གིས་གཟུགས་ཤིག་མཐོང་ནས་དབང་
པོའི་ཤེས་པ་དེ་ལ་གཟུགས་དེ་མཐོང་དུས། གོང་དུ་ཉན་ཤེས་ཀྱིས་ཐོས་པ་དེའི་ཐོག་
བློ་གཏད་ཡོད་ཅིང་། དེ་མུ་མཐུད་དུ་བསྡད་ན་མིག་གིས་མཐོང་བའི་གཟུགས་དེ་ལ་
སྣང་ལ་མ་ངེས་པ་ཆགས་ཀྱི་ཡོད།

ཡང་ཡིད་བློ་དེ་མིག་གིས་གཟུགས་མཐོང་བ་དེ་ལ་གཙོ་བོར་དམིགས་ནས་

དེའི་རྗེས་སུ་ཕྱིན་ན་ད་ལྟ་རྣ་བར་སྒྲ་མུ་མཐུད་ནས་ཐོས་པ་དེ་སྣང་ལ་མ་ངེས་པ་

ཆགས་ཀྱི་རེད། དེར་བརྟེན་དམིགས་པ་གཏད་ས་འདྲ་མི་འདྲར་འགྱུར་བ་འགྲོ་གི་
ཡོད། དེས་ན་ཤེས་པ་ཕྲ་རགས་འདྲ་མིན་པ་དང་། ཤེས་པ་རགས་པ་དེ་དག་རྐྱེན་
དང་འཕྲད་ན་སྐྱེ་ཞིང་། ཡང་རྐྱེན་འགག་དུས་ཤེས་པ་རགས་པ་དེ་འགག་འགྲོ་གི་

ཡོད། དེ་ཙམ་དུ་མ་ཟད་མིའི་ཤེས་པ་ཞེས་བརྗོད་ན་མིའི་ཀླད་པ་ཆགས་པའི་དུས་

ནས་མིའི་ཤེས་པ་དེ་དག་བྱུང་བ་དང་། མིའི་སྲོག་འགག་དུས་མིའི་ཤེས་པ་དེ་དག་
འགགས་པ་རེད། འོན་ཀྱང་རྐྱེན་དང་འཕྲད་ན་གསལ་རིག་གི་ངོ་བོ་ལ་སྐྱེ་བའི་ནུས་

པ་ཞིག་ཡོད་དགོས་ཤིང་། དེ་ནི་ཤེས་པ་སྔ་མའི་རྒྱུན་རེད། དེ་ཤེས་པ་ཕྲ་བའི་ཐོག་
ནས་འགྲོ་གི་ཡོད།

དེ་ཚོ་ཧ་ལམ་ནུས་པ་ཞིག་གི་ཐོག་ནས་བསམ་བློ་གཏོང་གི་ཡོད་སྟབས་ཤེས་

པ་རགས་པ་དང་། ཕྲ་བ། ཤིན་ཏུ་ཕྲ་བ་ལྟར་ལུས་ལའང་ལུས་རགས་པ་དང་། ཕྲ་བ།

ཤིན་ཏུ་ཕྲ་བ་དེ་དག་སྔགས་བླ་མེད་ཐོག་ནས་བརྗོད་ཀྱི་ཡོད། དེ་ཚོ་ཁྱེད་ཚོར་དཔེ་ཆ་

208

༧གོང་ས་༧སྐྱབས་མགོན་ཆེན་པོ་མཆོག

ལྟ་རྒྱུའི་གོ་སྐབས་ཡོང་གི་རེད་ལ། གོ་བསྡུར་སོགས་བྱ་རྒྱུ་བྱུང་ན་གསལ་པོ་ཆགས་

ངེས་ཡིན། རྒྱ་གར་གྱི་སེམས་ཁམས་རིག་པའི་སྐོར་ཕྱུག་པོ་ཡིན་པ་མ་ཟད། ནང་པ་
སངས་རྒྱས་པའི་སེམས་ཁམས་རིག་པའི་སྐོར་ནི་དེ་བས་ཀྱང་ཕྱུག་པོ་རེད། འོན་

ཀྱང་ཚན་རིག་ནས་བཤད་པའི་སེམས་ཁམས་རིག་པའི་སྐོར་ནི་དེ་ཙམ་ཕྱུག་པོ་མེད།

དེར་བརྟེན་སློབ་སྦྱོང་མང་ཙམ་བྱས་ན་ཤེས་ཡོང་གི་རེད། ད་ག་ཡིན། ཐུགས་རྗེ་ཆེ་
ཞེས་བཀའ་སྩལ་ཏོ།། །།

209

ནང་ཆོས་ངོ་སྤྲོད་སེམས་ཀྱི་གསང་བ།
སློབ་སྟོན་པ།
སྐུ་སྒེར་དྲུང་ཆེ། བྲེ་སྲང་ཚེ་རིང་ལགས།
སྐུ་ཡིག་སྐུ་ཞབས་བྱམས་བསྟན་ལགས།
ཞུ་དག་པ།
རྣམ་གྲྭ་བསྟན་འཛིན་དགའ་བ།

ཡིག་ཐོག་ཕབ་བཤུ་དང་། རྒྱབ་ཤ་ཇུས་འགོད་པ།
རྣམ་གྲྭ་ཐུབ་བསྟན་ཡར་འཕེལ།
དབྱིན་སྐད་བོད་སྒྱུར་བ།
རྣམ་གྲྭ་བསྟན་འཛིན་དགའ་བ།

བོད་རྒྱལ་ལོ་ ༢༡༣༩ དང་། ཕྱི་ལོ་ ༢༠༡༢ ལོར་རྣམ་རྒྱལ་གྲྭ་ཚང་
ཤེས་ཡོན་ལྷན་ཚོགས་ནས་པར་འགྲེམས་ཞུས།

210

